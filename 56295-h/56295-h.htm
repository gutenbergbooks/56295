<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.4.0" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Török világ Magyarországon
(1. rész) by Mór Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

.pagenum {
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.blockquot {
 margin-left: 10%;
 margin-right: 0%;
 text-align: justify;
 font-size: 0.9em;
 text-indent: 1.5em;
}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i2 {
 display: block;
 margin-left: 1em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>


<pre>

Project Gutenberg's Török ?világ Magyarországon (1. rész), by Mór Jókai

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.

Title: Török ?világ Magyarországon (1. rész)
       Történeti regény

Author: Mór Jókai

Release Date: January 2, 2018 [EBook #56295]

Language: Hungarian

Character set encoding: UTF-8

*** START OF THIS PROJECT GUTENBERG EBOOK TÖRÖK ?VILÁG MAGYARORSZÁGON ***




Produced by Albert László from page images generously made
available by the Google Books Library Project






</pre>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_264">264</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=xNxiAAAAMAAJ">http://books.google.com/books?id=xNxiAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">II. KÖTET</span></p>
<p class="center"><span class="caption">TÖRÖK VILÁG MAGYARORSZÁGON.
I.</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1894</span></p>
<hr class="chap" />
<h1>TÖRÖK VILÁG MAGYARORSZÁGON</h1>
<p>&nbsp;</p>
<p class="center"><span class="caption">TÖRTÉNETI REGÉNY</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p class="center"><span class="caption">I. RÉSZ</span></p>
<p>&nbsp;</p>
<p class="center"><span class="caption-small">A FRANKLIN-TÁRSULAT
TULAJDONA</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1894</span></p>
<hr class="chap" />
<p><span class="pagenum"><a name="Page_1" id="Page_1"><br />
-1-</a></span></p>
<h2>ELŐSZÓ.</h2>
<p>Olvasó közönségem iránti kötelességet reménylek teljesíteni, a
midőn jelen művemben ugyanazon időszak képeit adom vissza, melyből
«Erdély aranykorát» vettem. E két regény között nem kivánok művészi
összefüggést kerestetni, – ha volna, az mindkettőnek hibája lenne;
csupán a kor vezéreszméi közösek, melyek mindkettőn keresztül
folynak s miknek jellemzése volt fő törekvésem.</p>
<p>Lehet, hogy ezen tárgyak nem érdekesek, de tanulságosak; lehet,
hogy ezen kor nem gazdag dicsőségben, de gazdag erényekben és
bölcseségben. Tán választhattam volna fényesebb időszakot
Magyarország történetéből, hol rajzolásaim gyöngeségét a szinek
ragyogása pótolta volna; ámde egy nemzetet nem a szerencse, hanem a
balsors jellemez; s az alakok, melyek itt felmerülnek, bár nem
félistenek, de egész emberek.</p>
<p>Erdély ez időszakban az európai önálló birodalmak sorában áll,
mely saját kormányzattal, törvénynyel, uralkodó vallással,
fejedelmi udvarral bir, hol az ausztriai, franczia, lengyel és
török birodalmak követei állandóul tartózkodnak.</p>
<p>Künn, a Királyhágón és a székelyhidi váron túl, már felfordult
világ van, ott török basa osztja parancsait a helységeknek, ott a
várakon félhold ragyog, s üldözött hit és polgárszabadság jó
menedéknek tartja a félhold uralmát; a magyar ellenségeinek segít
önmagát pusztítani.</p>
<p>Titkos és nyilt villongás minden körökben, csak Erdély kardja
nyugszik: félelmes fegyver, ha egyszer ki van húzva, de utolsó
fegyver, ha egyszer ki van ütve a kézből. <span class=
"pagenum"><a name="Page_2" id="Page_2">-2-</a></span></p>
<p>E kérdés világa dereng át az egész történeten, e körül
csoportosul minden alak, kicsiny és nagy, fényes és sötét.</p>
<p>A jámbor fejedelem, ki inkább született elmerengő tudósnak, mint
harczos idők vezérének…</p>
<p>A délczeg, lángelmű magyarországi jövevény, ki egy szökéssel
megmérte a sors utját a legmélyebbtől a legmagasabbig, s onnan
ismét vissza: kedvencze a nőknek, bálványa a férfiaknak, játékszere
a sorsnak…</p>
<p>Az egyenes, de magas lelkü tanácsúr, Erdély békéjének utolsó
oszlopa, ki nem vett harczot, midőn egy kézben fejedelmi süveggel,
másikban rabbilincscsel kinálták is, s fel tudott áldozni éltet s
családot egy eszme vas következetességének…</p>
<p>Az ifjú idegen, ki ábrándos hajlammal vonzódék a magyarhoz s
családtagnak tekinté magát ott, hová mint ellenség jutott be…</p>
<p>És azon titkos egyetértés, mely a két haza legszebb hölgyének
szivében köttetve, bánatban és örömben szakadatlan, mintegy
rózsákból és gyászvirágokból font füzér kapcsolja egymáshoz a kor
eseményeit, alakjait, Budától Gyula-Fehérvárig, oly idegen s mégis
oly ismerős lények, oly ismerősek s mégis oly ujak…</p>
<p>És a ki mindezek fölött legmesszebb ellátszik, kinek kezeire
minden eseményben ráismerni, a főtanácsúr, Erdély első minisztere,
a békében nagyravágyó, balsorsban bölcs, diadalban előrevigyázó
férfi, ki barátjai és ellenségei eszén mindig túljár, ki mielőtt
elesett volna, már fölkelt, s ki mielőtt élettervei romba dőltek
volna, már ujat épített helyettük… nem akartam magamat azon váddal
terheltetni, mintha az alakban egy jelenleg köztiszteletben álló
család ősének ismert hibáit, utódai iránti hazafiui hálából
iparkodtam volna szépíteni; de viszont azon véleménynek sem vagyok
szítója, mely az idők és körülmények latravetése nélkül egyedül az
eredményeket számítja be egy oly kétséges jellemű időben
kormányzott férfinak. Én iparkodtam őt embernek festeni.
<span class="pagenum"><a name="Page_3" id=
"Page_3">-3-</a></span></p>
<p>Néhány szó, mit az akkor élt öreg Bethlen János mond, elég e
kornak és embereinek – ha nem mentségére, de megértésére:</p>
<p>«Mi is tudtuk volna, mit kellene tennünk? de cselekedtük azt, a
mi lehetséges volt.»</p>
<p>E mondatot sziveskedjenek tisztelt olvasóim e regényem
előfordulandó hiányaira is alkalmazni.</p>
<p>Pesten, 1852-ik november 12-én.</p>
<p class="right"><i>Jókai Mór.</i> <span class="pagenum"><a name=
"Page_4" id="Page_4">-4-</a></span></p>
<h2>ISTEN CSODÁI.</h2>
<p>Szép derült nyári éjszaka volt, az új hold már leszállt az
égről, egy felhő sem látszott azon, csak a fényes csillagezrek
ragyogtak csendesen a föld felett.</p>
<p>Minden néma volt körül, szél sem ingatta a fákat, hegy és völgy
pihent csendesen, csak néha ütődött fel valami távoli ismeretlen
hang s egy-egy pillanatra mintha világosabb lett volna az éj;
mintha az alvó természet álmában beszélne, s a behunyt szemű
éjszaka fel-felnyitná szempilláit.</p>
<p>Maga Kolozsvár oly édesdeden szunnyadt fekete zsindelyes
tetőivel s méla tornyaival a völgy teknőjében, hogy még egy
lámpafény sem árulá el benne az életet, s miután a fejedelem
szigorúan meghagyá, hogy az ő palotája előtt ne kiabáljanak az éji
őrök, azok annyira szót fogadtak, hogy az egész városban sem
kiálták meg az órát.</p>
<p>Oka pedig eme tilalomnak az volt, hogy a fejedelem az éjszakai
órákat palotája toronyerkélyén szokta tölteni, vizsgálva a
csillagokat; mert a mióta Erdélyben a mult télen a legelső
északfény feltünt, melyet még akkor a legnevezetesebb
természettudósok sem ismertek, Apafi minden egyéb tudományos
dolgaival felhagyott, annyira beleszeretett a csillagászatba, még
pedig annak tisztán tudományos oldalába, mellőzve a
csillagjóslásoknak akkoriban divatozó babonáit. Egész éjszakákat
elült ott a torony tetején, mikor szép csillagos idő volt, egyik
vagy másik meghittje társaságában, minők voltak Biró János uram, az
udvari mulattató, tudós Passai János uram, professor, és
nagytiszteletű <span class="pagenum"><a name="Page_5" id=
"Page_5">-5-</a></span> Magyari László uram, az udvari lelkész,
kiket néha Bornemissza Anna maga is felváltott; hanem már az ilyen
eseteknél volt Apafinak annyi jó izlése, hogy a csillagokat ne a
láthatáron, hanem a felesége szemeiben vizsgálja.</p>
<p>Ez éjjel épen a nagytiszteletű uron van a sor, ki is ülvén Apafi
mellett a nagy zsellyeszékben, kezeit testének nem megvetendő
terjedelmű alsó részén egymásba fogva tartván, már-már annyira
elnyomattatott a buzgóság által, hogy úgy szólván alszik is. Miatta
a fejedelem találhat csillagot eleget.</p>
<p>Apafi pediglen egy nagy kihúzó-behúzó, kerekes ágyúnyi nagyságú
telescopiummal czélozván az eget, nagy figyelmesen kíséri a
plánéták futását, hogy szinte belefájdul az egyik szájaszeglete az
örökös félszem-behunyásba, midőn ama rejtelmes villanások
megdöbbentőleg kezdenek hatni figyelmére.</p>
<p>– Mit jelenthet ez? kérdi elébb magától, majd a nagytiszteletű
úrtól, s midőn a kérdezett édesded horkolással felelget szavára,
boszúsan megrángatja palástját: hát ne alugyék kegyelmed
ilyenkor.</p>
<p>– Hopp! – hó! kiált a felébredő; úgy téve mint szokott rendesen
tenni, a kit felébresztenek s mutatni akarja, hogy már nem alszik;
ejnye, ezt ugyan szeretem, hogy felébresztett nagyságod; épen azt
álmodtam, hogy predikálnom kellett volna, s nem jutott eszembe a
textus.</p>
<p>– Törülje ki kegyelmed szemeiből az álmot és nézzen az égre, mit
lát?</p>
<p>– Sok szép csillagzatot.</p>
<p>– S nem veszi észre azt a csodálatos tüneményt, hogy az egészen
tiszta, felhőtelen ég olykor fel-felvillámlik?</p>
<p>– Vagy igen.</p>
<p>– Nos, hát mit gondol: mi lehet ennek oka?</p>
<p>– Nagyságos uram, szólt a pap kegyes önmegadással, én az Isten
utait csak tisztelni tudom, és nem vizsgálgatni. <span class=
"pagenum"><a name="Page_6" id="Page_6">-6-</a></span> A mi onnan
felül jő, az mind helyes és mind jó, s balgatag az olyan bölcs, ki
véges észszel utól akarja érni a véghetetlent. Ha ő felségének úgy
tetszik, hogy a derült ég villámokat löveljen, én megnyugszom szent
akaratában, s nem kérdezem miért van az? mert tudom jól, hogy a ki
a világokat alkotá, nem bizta mi reánk, hogy azokat feltartsuk.</p>
<p>– Jól van, nagytiszteletű uram, alugyék kegyelmed tovább; szólt
Apafi, újra beleagyarkodva távcsövébe s nézett rendíthetlenül a
csillagos égbe, véghetlenül bámulva rajta, hogy a nagyító üvegen át
a legfényesebb Algol és Denebola is oly porszemnyi pontnak látszik,
mint a legkisebb ködcsillag.</p>
<p>Egyszerre, mintha az égboltozaton tört volna keresztül, iszonyú
recsegés-ropogással támad elő egy óriási meteor s elkezd futni
déltől észak felé, épen mintha Kolozsvár fölött repülne.</p>
<p>A pompás tűzgolyó szikrákat hányva vonult végig a magasban
lassudan, méltóságosan, mint egy kialvó nap, mely nem képes az eget
bevilágítani többé; hosszú tűzfarka kígyózva vonult utána, s
ezernyi szikrát hányva pattogott oly robajjal, mintha érczszekerek
rohannának vashidakon keresztül ott a magasban.</p>
<p>Az égi zajra egyszerre megelevenült a környék, az emberek
kifutottak házaikból a tünemény bámulatára, az utczák
megnépesültek, s a közelebbi oláh falukból áthallatszott, mint
verik félre a harangokat.</p>
<p>A tűzgolyó pedig, mely nagyságára akkora volt, mint a tele hold,
miután a legsötétebb vörösből fokonként a legfényesebb ezüstfehérbe
ment át, s még egynehányszor majd kékre, majd rózsaszinűre
változtatta szinét, s e közben a szivárvány minden szineire váló
csillagsziporkákat hullatott zörgő ropogás közt, egyszerre sebesen
kezde lefelé bukni, addig vízirányosan úszó farkát maga után
kapva.</p>
<p>– Jézus segíts! kiáltának a megnépesült utczában, <span class=
"pagenum"><a name="Page_7" id="Page_7">-7-</a></span> mindenki azt
hitte, hogy ott fog leesni. Ezen pillanatban a villámnál ezerszerte
ragyogóbb lobbanással és mennydörgéssel, mely a földet reszketteté
meg, szerteszét pattant a meteor és az ég ismét sötét lett, mint
azelőtt.</p>
<p>A kolozsváriak azt hitték, hogy épen fejük fölött szakadt szét e
tűzgolyó, pedig Brassóban is épen úgy látták támadni és elmulni,
oly végtelen magasságban járt az; sőt Szent-Miklóson le is ütött
egy szétszakadt darabja, s épen Sándor Mihályné asszonyom házára
esvén, annak asszonya, fogván egy dézsa vizet, nyakon önté vele a
menykőt, s aként fogá azt meg a kötényével, de meg is égette a
kezét emberül, s még másnap és harmadnap is oly forró vala az égből
esett tömeg, hogy puszta kézzel nem lehete hozzá nyulni.</p>
<p class="center">* * *</p>
<p>Nehány napig volt miről beszélni Erdélyben, noha az egész
országban alig volt ember, a ki a zajos tüneményt ne látta volna,
mégis e nehány nap alatt úgy megnőtt annak a hire, hogy krónikákat
lehetett volna róla irni. Előbb csak tüzes ember lett belőle, a ki
sárkánykígyón lovagolt s csillagokat okádott, de utóbb úgy
felszaporodék, hogy még a felvilágosodott Bethlen János is kész
volt naplójába följegyezni, miként: az ég erősségében két tüzes
tábor csapott össze, lángoló pallosokkal viaskodva egymás között,
miként hallatszott a dobok pörgése, mint követte ezt majdan három
ágyulövés, s rá iszonyú csatazaj, emberek ordítása, halottak
nyögése, mint hullott az elesettek vére alá a földre véreső
képében, s mint vonult el az égen harczoló égő tábor lassankint
Brassó felé, s mint lőn vége a rémes ütközetnek egy irtóztató
ágyudördüléssel, a mikor egy roppant négyszögletü tömeg, kénkőszinű
lánggal égve, nemes Sándor Mihály uram portáját választá ki
magának, hogy arra leessék, holott is a házi asszonyság által
confiscáltatván, előbb annak kezét ugyan megégette, de később
darabokra töretett s a lakosok között via facti felosztatott,
<span class="pagenum"><a name="Page_8" id="Page_8">-8-</a></span> ő
nagysága a fejedelem ritkaságtárába is jutott belőle egy darab:
illatja nem vala kellemetes.<a name="FNanchor_1" id=
"FNanchor_1"></a><a href="#Footnote_1" class="fnanchor">1)</a></p>
<p>Egy napon épen heti sokadalom levén Kolozsvárott, nagytiszteletű
Magyari László uram kinn ült a háza előtti kellemetes
szőlőlugasban, melyen akkor több mint háromszáz fürt érett szőlő
lógott. Mellette ült a festett lóczán Drágos Cyprián uram, a
helybeli pópa, kivel a református esperes példás egyetértésben élt,
számtalanszor megvendégelvén őt, ki már kalugeri állapotában igen
ragaszkodék derült kedélyű collegája családi köréhez.</p>
<p>Még akkoriban sem Csetnek, sem Kospallag nem birt országos
nevezetességgel, s a pipázás még csak az országgyűlési tilalmakból
volt ismerve, s a magyar ember csak nevette a bolond törököt, a ki
füstöt iszik és bort nem iszik,<a name="FNanchor_2" id=
"FNanchor_2"></a><a href="#Footnote_2" class="fnanchor">2)</a>
minél fogva a két tisztelendő úrnak nem lévén módjában az ujabbkori
időgyilkolási szerekhez folyamodni, bőséges ideje maradt a világ
folyása felől elmélkedni.</p>
<p>Az emberek jöttek-mentek előttük, s a két jó urnak különös
mulatságul szolgált az előttük járók köszöntési módjából eltalálni,
melyik hitfelekezethez tartoznak? Ha jött egy szép csendesen
ballagva az utczán, s oda se nézve a tisztelendő urak felé, midőn
már túlhaladt rajtok, akkor megemelé kalapját, egy dicsértesséket
mondott s folyvást rá sem tekintett azokra, a kiknek köszönt: – ez
pápista volt.</p>
<p>Jött egy másik, az már messziről szemébe nézett a két urnak, s
még mikor túlhaladt rajtuk, akkor is hátrafordított fejjel nézett
vissza rájuk, de nem köszönt: erre fogadhatunk, hogy unitárius.</p>
<p>Ha jött egy, ki már jó messziről levette kalapját s hosszu
hálálkodással közelge feléjök: az oláh volt; odament hűségesen
<span class="pagenum"><a name="Page_9" id="Page_9">-9-</a></span>
kezet csókolni előbb tisztelendő Drágos uramnak, azután
becsülettudásból Magyarinak, ki is hiába küzdött ellene, az oláh
addig odább nem ment, míg le nem fogta és kezet nem csókolt.</p>
<p>Végre, ha jött valaki, megemelt kalapjával Magyari uram felé
mutatva, s jól kimondott, kerek hangon így kiálta: «szerencsés jó
napot kivánok kegyelmednek, nagytiszteletű Magyari László uramnak!»
az minden kétségen kívül kálvinista volt és csak azért kiáltotta
oly világosan: «kegyelmednek Magyari László uramnak», nehogy a
másik is magára vehesse a köszöntést.</p>
<p>A két úr nevetett rajta eleget. «A kegyelmed hívei kevésbbé
toleránsak az enyimeknél», szólt a pópa.</p>
<p>– A nyakukban van a hiba.</p>
<p>Jöttek azután a vásáros asszonyok, egyik egyet, másik mást
hozott a papnak, s vissza nem utasította légyen a kegyes adományt,
bárha semmi szüksége nem volt rá, mert különben kikiáltották
kevélynek.</p>
<p>Jön egy asszony, hóna alatt hoz két döbözt.</p>
<p>– Ehen hoztam egy kis szilvaízt, nagytiszteletű uramnak; ha több
termett volna, bizony többel szolgálnék.</p>
<p>– Ez sem fogy el nálam három esztendeig, ott benn van az
asszony, majd az általveszi.</p>
<p>Az asszony visszajön.</p>
<p>– Bizony édes nagytiszteletű uram, nem ártana egy kis esőért
könyörögni, mind kiszáradt a vetés, az őszinek már úgy se használ,
de még a tengeri és fuszulyka felveheti magát.</p>
<p>– No majd jövő vasárnap könyörögni fogunk érte.</p>
<p>Jön utána egy másik asszony, talyigán hozott egy bödön
lépesmézet.</p>
<p>– A nagytiszteletű asszony számára hoztam ezt a falat szopni
valót.</p>
<p>Visszajön aztán, s megáll a pap előtt.</p>
<p>– Jaj, édes nagytiszteletű uram, nagy utat kell tennem, mézet
viszek fel Krakkóba, attól tartok, eső kap <span class=
"pagenum"><a name="Page_10" id="Page_10">-10-</a></span> az uton,
mind pocsékká leszek, könyörögjön egy kis jó időért.</p>
<p>Magyari László uram nem hagyja magát megzavarni.</p>
<p>– Már édes lelkem azt a jövő vasárnap nem tehetem, mert akkor
esőért kell folyamodnom, hanem ahoz egy hétre szivesen engedek a
kegyelmed kivánatának.</p>
<p>Ismét a másik asszony jön.</p>
<p>– Tiszteli az uram a tisztelendő urat, itt küldi ezt a – –,
azalatt kibontott egy csomó papiros közül egy pár igen szép – –
ezüst sarkantyut.</p>
<p>– Nekem-e?</p>
<p>– Hát biz ezt Apor István uram számára készítette az uram, a ki
udvari ötvös, – tetszik is ismerni, – de a jó úr megrágta a szíjat,
s mikor készen volt, le akart vonni a kialkudott díjból; az uram
pedig csak egy polturával sem engedte alább, inkább, azt mondta,
odadom a papnak.</p>
<p>– De mit csináljak én ezzel, jó asszony? Tudja kegyelmed, hogy
én sarkantyut nem viselhetek?</p>
<p>– Én nem bánom, de vissza nem viszem. Van nagytiszteletű uramnak
hajadon leánya, majd ha azt férjhez adja, aztán annak fia születik,
s az majd megnő, annak jó lesz.</p>
<p>A pap kaczagott, hogy a könyei folytak bele, elhagyta azonban a
kaczagást, észrevevén, hogy az asszony erőnek erejével sirni
szeretne.</p>
<p>– Hát kegyelmednek mi baja akadt Matyusné asszonyom?</p>
<p>– Hát azért az én kisebbik uramért kellene egy fohászkodást
intézni, hogy az Isten gyógyítsa meg.</p>
<p>– Hiszen, ha jól tudom, már elhagyta a hideg s régóta nem
beteg.</p>
<p>– Nem biz az a jámbor, de csak félünk, hogy megint beteg lesz,
mert az éjszaka is olyan csoda történt, hogy az urasági halastóban
megütköztek egymással a halak s úgy harczoltak, mint két ellenséges
tábor, a holtakat összemarczangolva a partra kihányták.
<span class="pagenum"><a name="Page_11" id=
"Page_11">-11-</a></span></p>
<p>– Hazudság! bolond volt a ki mondta!</p>
<p>– Szénási mester mondta.</p>
<p>– No iszen majd megtanítom én őt ilyen hireket terjeszteni!</p>
<p>– De a kertészek is állítják.</p>
<p>– Igen, mert bizonyosan szigonynyal vadászták ők maguk a
halakat, s hogy fel ne tűnjék a tolvajság, csodát kiáltottak.
Megmondja kegyelmed a magisternek, hogy össze ne jőjön velem
valahol, mert…</p>
<p>Az asszony elsompolygott, kevés idő mulva jött a másik. Nagy
titkolózva odament a paphoz, előre engedve sejteni, hogy iszonyu
dolgoknak akar hirdetője lenni.</p>
<p>– Mi baj Kálócziné asszonyom?</p>
<p>– Nagy dolgok történnek. Gondolja csak nagytiszteletű uram, a
mult éjszaka a mint a szérűs kertemből jönnék haza felé, hogy
rövidebb úton járjak, a külső kápolna felé tértem: hát a mint ott
nagy csendesen elhaladok, íme három vagy négy ismerősömmel
találkozom össze, kik szintén a város felé szándékoztak s a mint
engem megláttak, suttogva mondának, hogy az Isten szerelméért ne
menjek tovább, mert veszve vagyok. Én el nem tudám gondolni, mi
történt? midőn egyszerre orgonahangok és éneklés üti meg füleimet.
Jóságos atyám! mi lehet ez? kérdezém ismerőseimtől, mire azok nagy
rebegés között elbeszélék, miszerint szemeik láttára előjöttek a
halottak a temetőkertből s belépkedtek a kápolnába, és ott
énekelének. Nekem hajamszálai borzadtak; most sem tudom, miért nem
futottam el onnan? Végre elvégződött az ének és az orgonaszó; nagy
halkan megnyílt a kápolnaajtó s kilépkedtek rajta egyenkint a
kisértetek, fehér halotti lepedőkbe burkolva, s mintha nem is
földön járnának, egyenkint eltüntek a temető halmai között. Minket
a borzalom nem engedett szóhoz jutni.</p>
<p>– Álmodta ezeket kegyelmed.</p>
<p>– Oly igazán láttam, mint most kegyelmedet; ma újra beszéltem
Szénási mesterrel s újra bizonyította ő is. <span class=
"pagenum"><a name="Page_12" id="Page_12">-12-</a></span></p>
<p>– Hogy jön ide megint Szénási mester?</p>
<p>– Hát nem mondtam még? úgy: tehát még ott álltunk elijedve a
kápolna előtt, mindig attól tartva, hogy tán egy elkésett kísértet
még elkap bennünket; tehát íme kit látunk az ajtón leghátul
kilépni? a magistert, testestül lelkestül, a maga százrétű
köpönyegében és háromszegletű kalapjával. Mi nem akartuk őt
meglátni, de ő észrevett bennünket s oda jött hozzánk nagy remegve
s jó estét mondva, elbeszélte, miként már negyedik éjszakája, hogy
őt a rémek fölkeltik ágyából és kényszerítik velük a kápolnába
menni, a hol egy óra hosszat neki orgonálnia kell, mihez a kísértők
énekelnek, s midőn vége az éneklésnek, egy kísértet felmegy a
kathedrába s ott elkezd szónokolni, de ő nem hall belőle egy szót
is, csak azt látja, hogy a szája mozog és a kezei járnak. És hogy
mindez nem jót jelent, hogy gonosz idők vannak reánk készülőben,
háboru és mindenféle ellenséges futás s az országnak zürzavaros
felfordulása.<a name="FNanchor_3" id="FNanchor_3"></a><a href=
"#Footnote_3" class="fnanchor">3)</a> És hogy mindezekről ne
szóljunk senkinek, mert különben a halottak rajtunk állnak bosszút.
Én valójában nem is beszéltem senkinek nagytiszteletű uramon kívül,
mégis tele van már véle az egész város. Már most én mitévő
legyek?</p>
<p>– Menjen kegyelmed haza és lásson dolga után; én fogadom
kegyelmednek, hogy ez napságtól fogva a kísértetek nem fognak a
külső kápolnába járni, sem kegyelmeden bosszút nem állnak.</p>
<p>Az asszony nagy hálálkodva eltávozott; a két pap hallgatásba
merülve maradt, a hallott csodákon elgondolkozva, miglen Magyari
László uram egyszerre minden előleges invectivák nélkül felugrott
helyéből s elkiáltva magát: «hazudsz, ha mondom!» olyat ütött a
levegőbe az öklével, hogy ha az, a kire gondolt, épen akkor előtte
áll, bizvást kiüti egynehány fogát.</p>
<p>A pópa megfogá köntösét. <span class="pagenum"><a name="Page_13"
id="Page_13">-13-</a></span></p>
<p>– Ne tüzeljen kegyelmed, tisztelendő collega, nem lehet ököllel
agyonütni az ördögöt, s emberi erő rövid ott, hol emberfölötti
lények jelentkeznek.</p>
<p>– S miért volnának emberfölötti lények? Miért ne lehetnének azok
a legegyszerűbb események a világon, miket a vakhit a csodák
országaiba emelt?</p>
<p>– Kegyelmed nem tagadja tán, hogy Istennek hatalma van, magát
kijelenteni csodák és tünemények által?</p>
<p>– Kétféle csodákról beszélünk, Isten csodáiról és ördög
csodáiról; de én harmadikat is tudok: azok, melyeket incselkedő
emberek mívelnek, hogy a népeket ámítsák.</p>
<p>– Mi oka volna valakinek a népeket ijesztgetni?</p>
<p>– Lehet elég ok. Nem emlékezik-e kegyelmed a mult évre, a midőn
egyszerre elkezdtek egész Erdélyországban gyujtogatni? nem volt
éjszaka, hogy itt, vagy amott veresleni ne láttuk volna az eget, s
nem maradt egy helység az országban, melyet e csapás meg ne
látogatott volna, míg végre több gyujtogatót elfogva, azok
egyenkint kivallották, hogy nekik ez égetések által volt czéljuk a
népnek elvenni a kedvét a háborútól; hátha e csodák meg ellenkező
czélból történnek? s míg egyik kéz a nép házait, a vele ellenkező
azalatt a nép lelkületét gyujtogatja? s inter duos litigantes a
szegény nép a tertius gaudet, hogy a könye is foly bele.</p>
<p>– Tehát kegyelmed pártérdekből magyarázza a csodákat.</p>
<p>– Nem oda tér-e mindegyik vissza? Kiárad a Maros s elönti az
országot, másnap azt beszéli a nép: így fog a vér elözönleni
rajtunk! A sáskák megjelennek a határon, idebenn már azt beszélik,
hogy annyi fegyveres készül ellenünk. A pillangók veres cseppeket
hagynak a leveleken, azt mondják: ez véres verejték, melyet a
természet előre való borzadásában izzad. Üstökös jelenik meg, ím
azt mondják, ez azon égő kard, mely sokakat ki fog oltani! és soha
sem tudni meg, ki kezdte, ki terjeszti e hireket? a nép pedig
vadul, ingerül, dühös lesz; emberek, kiknek <span class=
"pagenum"><a name="Page_14" id="Page_14">-14-</a></span> semmi
mesterségük a háboru, odahagyják kaptafáikat s lőni, kardot
forgatni tanulnak; becsületes czéhek, iskolai tanulók csapatostul
kezdenek egymással hadakozni, mint legközelebb a brassai vargák és
timárok s az enyedi diákok! és vannak, kikre nézve e dühödt
hangulat kivánatos. Bizony mondom kegyelmednek, hogy e csodák mind
a magasból származnak, de még sem az égből.</p>
<p>Míg a nagytiszteletű urak eként beszélgettek, a vásártéren
valami látvány adta elő magát; a népség egy helyen csoportosulni
kezdett s nehány pillanat alatt oly nagy lett a tolongás, hogy egy
almát nem lehetett volna lehajítani.</p>
<p>– Nini! szólt az elébb figyelmessé lett pópa, ott valami
történik.</p>
<p>– Olasz kutyatánczoltatók lesznek, vagy valami török árul
megifjító balzsamot.</p>
<p>Im azonban nagy futva érkezik a tömeg közül egy köpczös, kerek
hasú férfi, s már messziről integet és kiabál.</p>
<p>– Nagytiszteletű uraim, jőjjenek, de gyorsan!</p>
<p>Magyari megismeré a kisded férfiúban az egyházfit s nem tudá
mire vélni e minden formalitásokat mellőző hivogatását, azért is
bevárá, míg egészen odaért.</p>
<p>– Mi lelte kegyelmedet, hogy úgy felháborodott?</p>
<p>– Miért nem jön a tisztelendő úr, mikor hivom? szól ez oly
hangon, mintha ő parancsolna az esperesnek; itt a piaczon egy
ördöngös ember van.</p>
<p>– Lehet ott még több is.</p>
<p>– De ez valóságos ördöngös, olyan, a kit megszállt az ördög,
eszi a földet és túrja a tajtékot, s prófécziákat mond az
embereknek; magister Szénási épen most érkezett oda, de semmire sem
megy vele; mentül jobban exorcisálja, az annál dühödtebben beszél;
már arra is példálózik, hogy Erdély czimeréből a hét vár közül nem
marad meg több, csak kettő, a csillag le fog esni belőle, a félhold
pedig tele holddá fog megnőni.</p>
<p>– De már ez mégis sok! kiálta fel egész méltatlankodással az
esperes. Egyházfi uram, menjen kegyelmed a <span class=
"pagenum"><a name="Page_15" id="Page_15">-15-</a></span> szobámba s
hozza utánam a nádpálczámat. Collega uram, maradjon addig itt.</p>
<p>Azzal egész tekintély súlyával az összecsődült sokaság közé
lépett, az emberek megismerték s utat nyitottak előtte egész addig
a kisded térségig, mely bámulatuk tárgyai számára volt
felhagyva.</p>
<p>Egy lánczokkal körülvett kő-emelvény volt az, melynek legalsó
lépcsőjén egy meghajlott termetű száraz férfi állt, a legtetején
pedig egy hamuszin pofájú siheder feküdt, összekuporodott
állapotban.</p>
<p>Ez volt az ördöngös, ama másik pedig magister Szénási, vagy mint
őt felsőbb körökben nevezték: Proteus Transsilvanicus, kivel
bennünket nagytiszteletű Magyari László uram most mindjárt bővebben
meg fog ismertetni.</p>
<p>Az esperes megállt a tér közepén, positurába vágva magát s
kezeit hátra téve, a magisternek fordult:</p>
<p>– Mit mivelsz e helyen te korhely Proteus Transsilvanicus?</p>
<p>A megszólított mellére tevé kezét s arczát földig hajtva,
felfordítá szemeit az égre, hogy alig látszott valami a
feketéjükből, s arczát oly háromszegletűvé húzta, hogy a ki nem
ismerte, megszánta volna; és szólt a legalázatosabb, reszketeg,
könyörületre indító hangon:</p>
<p>– Avagy miért nevez engemet kegyelmed korhely Proteus
Transsilvanicusnak, holott az én nevem magister Szénási?</p>
<p>– Micsoda magister? pattant föl a lelkész, ördögök mestere vagy,
pokol orgonistája, Belzebub pedellusa! Kukta voltál Nagy-Váradon,
de elszöktél egy gazdag zsidó leánynyal, s hogy hozzá juthass,
zsidóvá lettél érte. Kiszöktél Törökországba, ott eladtad
feleségedet a thessaliai basának, s hogy ne reclamáljanak, áttértél
az Izlam hitre, onnan megszöktél és voltál czinczár sok ideig
Belgrádon, mikor legutoljára bejöttél Erdélybe, már akkor unitarius
voltál, mert pénzt gyüjtögettél a szamosujvári templom számára; s
mi vagy most? sehonnai, ki sehol sem lakik <span class=
"pagenum"><a name="Page_16" id="Page_16">-16-</a></span> és
mindenütt található; mindenki szolgája, ki hordod a mendemondát
Henczidától Bonczidáig, Béldi Páltól Teleki Mihályig és visszafelé,
te családok összeveszítője, népek felháborítója, vallásfelekezetek
Erynnise! kit mindenféle alakban láttunk már, jónak, rosznak,
kevélynek, alázatosnak, jámbornak és vérengzőnek, vendégségekben
mint tányérnyalót, piaczokon mint demagogot, békesség idején mint
harczi hőst, háboru alatt mint zarándokot, ki még külső alakodat is
úgy tudod kiforgatni, beforgatni, hogy ha ma soványnak látunk és
betegesnek, holnap kihízott képpel állsz elénk, s ki most mankó
után húzod a lábadat, ősz kopasz fejeddel, holnap kipödrött
bajuszszal lovon fogsz nyargalni, hanem a míg akármivé mássá
változhatnál, most megállj előttem és felelj nekem az összegyűlt
nép előtt: ki adott te neked hatalmat holtakat és rossz lelkeket
idézni elő? ki tett tégedet az idők prófétájává?</p>
<p>A megszólított felemelé kezeit az égre s hosszasan
felsóhajtott:</p>
<p>– Oh én uram, én erős kősziklára építtetett váram, ím lássad az
én ellenségem minő vermet ás én alám, hogy benne elejtsen! az én
üldözőim, mint az erős bikák, környűlvettenek engem és kapálják a
földet, és orrlikaikból égő tűz lövell én reám, az én lábaim meg
vannak kötözve kemény tőreikkel, s hasonlatos vagyok a halottakhoz,
kiket az éhes fenevadak sírjokból kiástak, de te, oh uram, ki világ
vagy a sötétségben, oszlasd el az én ellenségeim elméjének
homályát, nyisd meg azoknak ajkait, a kik némák és azoknak füleit,
a kik süketek, és önts félelmet azoknak szíveikbe, a kik
felfuvalkodtanak magukban és orczájuk megtelvén kövérséggel, így
kiáltanak, mondván: kicsoda a mi urunk?</p>
<p>A mint a magister elvégzé patheticus beszédét, fölemelkedék a
kőemelvényre fektetett ördöngös, s rémséges szemforgatással végig
tekintve a sokaságon, csuklások és hörgések által szakgatott hangon
megszólala:</p>
<p>– Jaj! háromszor jaj néked Assurnak és Edomnak <span class=
"pagenum"><a name="Page_17" id="Page_17">-17-</a></span> népe!
Eljön az urnak rettenetes napja és elvesznek az ég világosságai!
elvész fegyver által, kit a nap készen nem talál és azok, kik
megmaradnak, torkig fognak járni az elhullottak vérében! és a kik
elfutnak, olyanok lesznek, mint a bujdosó madár! Sirjatok Moáb
leányai és öltözzetek zsákruhákba, mert a jajgatás egyik hegytől a
másikig fog hangzani s a hegyek oldalain a kősziklákhoz paskolt
kisdedek vére omlik alá! Azért készüljetek, hogy a ti dárdáitok meg
ne rozsdásodjanak és a ti kézíveitek idege meg ne lankadjon, hogy a
midőn eljön a rettegéseknek napja, a felemelt zászlók ébren
találjanak!…</p>
<p>– Tehát dárda és kézív! monda Magyari László. Tisztában vagyunk;
s azzal odalépett az ördöngös elé, ki véres szemeit ijesztően
hordozá végig a megrémült tömegen. Jámbor próféta, valjon nem
tudnád még, hogy a mai világban nem szokás kézíjjal lövöldözni,
hanem puskával?</p>
<p>E comicus észrevétel halk nevetést kezde gerjeszteni a
körülállók bátrabbjai közt, melyet elfojtandó egyszerre
fölegyenesedék a dæmoniacus s összeszedve arcza minden
borzasztóságát, a pap felé fordult s reszketeg tíz újjával felé
mutatva, kísértetes hangon kiálta rá; miközben magister Szénási is
kárörvendő arczczal irányzá mutató újját a megszólított felé.</p>
<p>– Jaj te neked Ákhábnak főpapja, Hámán örököse, Béliálnak fia,
gőgös Akhitófel!</p>
<p>De Magyari László uramnak se kellett több! nosza odaugrék s
minekelőtte más kigondolta volna, úgy ütötte pofon az ördöngöst
egyszer jobbról, másszor balról, hogy az majd lebukott, harmadszor
pedig, hogy egyenesen álljon a kettős igazítás után, belemarkolt
annak üstökébe s megrázá emberűl, mondván:</p>
<p>– Hát ki fia vagyok én, beste kölyke?</p>
<p>– Jajajaj! nagytiszteletű Magyari László uram! ordítá az
exorcisált, elfeledve phrasisokat és kisértetes hangot, s
rövidségnek okáért csak az üstöke eleresztését instálta.</p>
<p>– Hát te ki vagy trifurcifer! riadt rá újra Magyari.
<span class="pagenum"><a name="Page_18" id=
"Page_18">-18-</a></span></p>
<p>– Nem vagyok én senki, csak a magister kályhafűtője. Ereszsze el
a hajamat, nagytiszteletű uram.</p>
<p>Az exorcisáló e szóra elereszté az ördöngöst s míg az a nép
szitka és kaczaja és ütlegei között elszaladt, Magyari a
magisternek fordult.</p>
<p>Futott volna már ez a nyavalyás is, de a pap megragadá köntöse
szélét s épen akkor érkezvén oda az egyházfi a nádpálczával, ilyen
szép tanítást kötött a lelkére:</p>
<p>– Te Istent gúnyoló tarkahitű zsidóból musulmánra fordított
edomita, tudd meg azt, hogy én semmiféle ördögtül nem rettegek,
legkevésbé pedig az olyantól, a ki emberekben lakik. Ha tehát
valahol kóboroltodban még egy ily atyádfiával összetalálkozol,
elmondd neki, hogy adott nekem az ég egy hatalmas ördögűző eszközt
(s itt felemelé a nádpálczát), melylyel a hasonlatos rosz lelkeket
nemcsak az emberekből, hanem az országból is ki tudom kergetni.</p>
<p>Szénási szeretett volna már menni.</p>
<p>– Még egy szót. Ha a fejedelmi halastóban még valaha ütközetet
mernek tenni a halak, én valamennyi kertészt és halászt mind
elcsapatok a hivatalából. Végtére: mondja meg kegyelmed azoknak a
kísérteteknek, kiknek kegyelmed éjszakánként orgonálni szokott,
hogy ki ne próbálják többet az orrukat ütni a lakásaikból, mert én
magam oda állok egy fustélylyal s fogadom, hogy úgy helybenhagyom
őket, hogy vissza nem kívánkoznak többet az árnyék világra, a míg
én itt vagyok. Ez szóm és mondásom. Többire nézve az Isten javítsa
meg kegyelmedet.</p>
<p>Az elbocsátott renegát köpönyegébe huzódva, iparkodott elveszni
a néptömeg között, mi alatt nagytiszteletű Magyari László uram nagy
diadallal tért vissza a parochiára, melynek lugasa alatt nagy
csendesen üldögélt tisztelendő collegája, nem vévén részt sem pro,
sem contra a viadalban. <span class="pagenum"><a name="Page_19" id=
"Page_19">-19-</a></span></p>
<h2>AZ ARANYOS KAFTÁNY.</h2>
<p>A S*a család egyike volt Oláhország leggazdagabbjainak s
ennélfogva legnevezetesebbjeinek.</p>
<p>A majoresco tizenkét bojárnak parancsolt, ötvennégy faluból
szedte a dézmát és füstpénzt, esztendőn át kilencz hónapig lakott
Stambulban s tartotta a szultán kengyelét, mikor az lóra ült, s
háború idején kétezer lándzsással csatlakozott a macedoniai basa
dandáraihoz s szabad volt neki lehuzni a papucsait, mikor a serail
külső udvarába lépett.</p>
<p>Ennyi kitüntető előny mellett a kisebbik testvér sorsa épen nem
volt valami ragyogó: annak pappá kellett lenni, vagy
kiskereskedővé, vagy valami jó házasságot csinálni, mert azt a
család tekintélye meg nem engedheté, hogy úri bátyja udvarában a
többi csatlósokkal együtt inaskodjék.</p>
<p>Ezerhatszáz és egynehányban S*a György volt a családi első
szülött, kivel nem sok bajunk fog lenni; hanem fel fogjuk keresni
S*a Mihályt, a másod szülöttet, kit ideje korán felküldött a család
Bukarestbe, hogy ott a seminariumban pappá növeltessék; minthogy
azonban az ifjunak igen nehéz feje volt, s a tudományokban igen
kevés előmenetelt tudott tenni, már szinte megvénült az
iskolázásban, midőn elvégre egy hypodiakonus leányát nőül vevén,
valahogy egy kis havasalföldi faluba eldugaték papnak.</p>
<p>Ott vesződött sok éven át az élettel, fizetése ruháira is kevés
volt neki, s ha saját kezeivel nem töri a földet, a málékenyérből
sem látott volna eleget.</p>
<p>Házassága első évében egy kis leánykája született, több nem is
lett aztán; hanem ennek a számára türt, kuporgatott a jó ember
feleségestül együtt: hogy ha ők meg találnak is halni, annak
maradjon valamicskéje. Ilyenformán minden forintjából félretett
egynehány batkát, hogy majd <span class="pagenum"><a name="Page_20"
id="Page_20">-20-</a></span> ha abból szép kerek somma lesz, vesz
belőle leányának – egy tehenet.</p>
<p>Egy tehén! Ez volt vágyainak netovábbja. Ha neki egy tehene
volna, ki volna nálánál boldogabb? Vaj és turó kerülne az asztalra
bőséggel, még el is lehetne belőle adni. A borjuját fölnevelné s
eladná a mészárosnak jó drágán, kikötve belőle egy fertályt husvéti
ünnepekre; egy tehén annyi mulatságot adna az egész családnak:
reggel megitatni, megtörölgetni, kivezetni a mezőre, a csengetyűje
szólna egész nap a legelőn; este bejönne az udvarra, odafenné az
oldalát a szederfához, bedugná fejét a konyhaajtón, csillag volna a
homlokán, meg hagyná a fejét vakarni, a nyakát megveregetni, s
elvenné a kis Mariska kezéből a nyújtott málépogácsa-darabot. Csak
ő egy tehenet vehetne valaha! Ez volt a család utópiája, mindennapi
óhajtása, György már szederfát is ültetett az udvarra, hogy legyen
a Csákónak mihez dörzsölni az oldalát s a kis Mari mindennap letört
a pogácsájából egy darabkát s eldugta a fészer alá: majd jó lesz a
kis boczinak.</p>
<p>S ime, midőn már annyira mentek volna a takarékfillérkék, hogy a
legközelebbi vásár alkalmával már megvehették vala a tehenkét: már
mindennap arról beszéltek, milyen lesz? kese lesz? barna lesz?
fehér vagy tarka? előre nevet is adtak neki, s a ház mellé leveles
szint készítettek számára; – ekkor történik, hogy valami kóbor
sheik a Stambulban lakó majorescót, a miért az ruhájához mert érni
az utczán, brevi manu agyonütvén, a szegény pópa egy napon hosszú
levelet kap Drinápolyból, melyben tudtára adatik, hogy megholt
bátyja után ő következik a család elejére s ez órától fogva
hetvenezer arany évi jövedelemnek leend birtokosa.</p>
<p>Hogy megsiratták azt a tehenkét! a mit még meg sem vettek.</p>
<p>Mihály úr rögtön elhagyá régi állomását családostúl együtt,
szekéren utazott egész Bukarestig (először történt vele életében ez
a méltóság), ott átvéve a család okiratait, <span class=
"pagenum"><a name="Page_21" id="Page_21">-21-</a></span> birtokába
helyezé magát a roppant uradalomnak, melynek kiterjedéséről azelőtt
fogalma sem volt.</p>
<p>Rumnik mellett volt a családnak egy ősi lakhelye, melybe Mihály
úr bele is költözött. A tisztes ősi ház rozzant volt már és
kényelmetlen, hajdani birtokosai szüntelen az országon kívül lakván
s csak látogatni járva bele; ámde palota volt ez az új örökösnek,
ki alig tudott megszokni szűk fagunyhója után e nagy pajtányi
szobákban, s utóbb is beérte egyik felével, a másik szárnyat üresen
hagyva, minthogy nem tudott vele mit csinálni?</p>
<p>Élete delén át sanyaru munka és nélkülözéshez levén szokva, az
annyira második természetévé vált, hogy milliomos létére sem tudott
jó izüen enni másból, mint a málépogácsából, s ünnep volt nála, ha
puliszka került az asztalra.</p>
<p>Korán kelt és munkásaival együtt versenyt dolgozott, s ha a
bérbe szegődött ködmenek közül, a mit a béresei közt kellett volna
kiosztani, egy-egy megtetszett neki, megtartá magának, a béresnek
pedig oda adta az árát, hogy vegyen másikat.</p>
<p>Csizmája töretlen borjubőr volt, s egy-egy báránybőr süveget
évekig elviselt, s drága ló volt alatta, a melyért ő ötven tallért
adott.</p>
<p>Tiszttartóit, kasznárait elcsapogatta egyenként, mert hintóban
jártak s nyusztot és asztrakánt viseltek bekecseiken; betölté
helyeiket béresekkel, kiket maga tanított számadolni.</p>
<p>Felesége meghalván, leányát a szomszéd faluba járatta a
kántorhoz abéczét tanulni gyalog, két hajdu kisérte, hogy a kutyák
az úton meg ne tépjék.</p>
<p>Mikor megnőtt a lányka, a konyha és háztartás gondjai bizattak
reá. Néha a szomszéd faluból átjárt egy fiatal hányiveti bojár, ki
szerette volna a leányt elvenni, s úgy is volt, hogy az apja hozzá
adja.</p>
<p>Ily igények mellett azonban csakhamar oly összegre kezde
szaporodni Mihály úr pénzbirtoka, hogy utóbb maga <span class=
"pagenum"><a name="Page_22" id="Page_22">-22-</a></span> is
elszörnyedt bele. Hisz ő egy századrészét sem birta elkölteni
évenkénti jövedelmének, s akárhová gondolt, hogy mivé fordítsa a
megmaradt tömeget? nem akadt helyére. Vett már teheneket egész
gulya számra, sertéseket vásált ezerével, de az megint mind pénzzé
vált nála, beruházott tőkéi egy év alatt visszafordultak dús
kamatban, és a jámbor ember kétségbe volt esve, ha e minden
kivánságán felül szaporodó kincshalmazra gondolt, melyet sem
elkölteni nem tudott, sem élére verni nem akart.</p>
<p>Szeretett volna már urat is játszani, csak a pénze fogyjon, de
az sehogy sem ment neki. Mikor palotát akart építtetni, annyira
utána járt, hogy miből, mi úton és ki által lehet olcsóbban
építtetni? hogy alig került neki valamibe; hanem az igaz, hogy nem
is lett palota. Mikor vendégséget adott, úgy ki tudta válogatni a
legszegényebb bojárokat s a mi a lakomához kellett, bor, hús,
kenyér, méz és dudás, annyira kitelt saját tárháza és faluiból,
hogy szinte kétségbeesék, ha arra gondolt, miként és mi úton tudták
elődei iszonyú jövedelmeiket nemcsak elkölteni, hanem még
adósságokkal is terhelni? Ez megfejthetlen problema maradt előtte,
s miután sokáig törte azon fejét, hogy mit kövessen el az örökké
rászaporodó pénzzel? végre csakugyan akadt egy jó gondolatja.
Rozzant kastélyának nagy kiterjedésü kertje saját parancsára be
lévén ültetve mindennemű ritka és gyönyörködtető növényekkel, mint
bazsalyikom, levendula, bárzsing, komló, vadsáfrány és uritökkel,
mik felett egy béresből promovealt kertész viselte a felügyelést,
egy esztendőben oly roppant uritökök termettek ugyanott, mint
egy-egy akós hordó, hogy a szomszédság összecsődült bámulására és a
fennemlített hányiveti bojár százszor megesküdött, hogy ilyen derék
tököt maga a török szultán sem látott soha életében!</p>
<p>Ez adta az eszmét Mihály úrnak. Föltevé magában, hogy elküld egy
tököt a szultánnak ajándékba. Kiválasztá tehát közülök a
legszebbet, a leggömbölyűbbet, szép testszinű <span class=
"pagenum"><a name="Page_23" id="Page_23">-23-</a></span> héjjal,
sötétszinű csíkokkal átreczézve, tetején turbánalakú sipkával s
abba egy kis lyukat furván, azon keresztül a belét kivájta, s
tökmag helyett megtölté azt valóságos jó vert aranyokkal, s ekép
föltétetvén a legjobbik hat ökrös szekerére, kiválasztá két
legokosabb béresét s szájukba rágva jól: hol, kinek, mit mondjanak?
elindítá őket az uritökkel Stambul felé a magas portához.</p>
<p>Három hét telt bele, míg a szekér Byzanczot elérte.</p>
<p>A jó öreg béres mondván, hogy ajándékot hoz a nagyúr számára,
könnyen bebocsáttaték annak orczája elé s miután megcsókolá a
nagyúr köntöse szélét, levette a tarka pokróczot az ajándékba
hozott tökről, s a magas diván előtt letevé.</p>
<p>A szultán dühbe jött az ajándék láttára.</p>
<p>– Hát disznó vagyok én, te hitetlen kutya, hogy nekem tököt
hozasz?</p>
<p>És rögtön parancsot adott a Kiaja bégnek, hogy vitesse ki előle
mind a tököt, mind az embert, a tököt vágják a földhöz, a hozónak
verjenek száz botot a talpára, a küldőnek pedig vágják le a
fejét.</p>
<p>A Kiaja bég úgy cselekedék, kinn az udvaron földhöz csapatta a
tököt s csak elbámult, a mint abból tökmag helyett a fényes
aranyokat látta kihullani; mind a mellett parancsához hiven
lefogatá a szegény bérest s olyan százat veretett talpára, hogy nem
adta volna kétszázért.</p>
<p>Csak azután tért vissza a szultánhoz megjelenteni, hogy a tök
földhöz van csapva, a száz pálcza lefizetve, a selyemzsineg
bepakolva, hanem a tök tele van aranynyal.</p>
<p>A nagyúr orczája e szóra ismét felderüle, mint a mosolygó
tavaszi ég, s visszavétetvén a selyemzsinórt, megparancsolá, hogy
mind a megbotozott béresnek, mind az ajándék-küldő bojárnak a
legpompásabb kaftányokat kell kiszolgáltatni, s őket a nagyúr
legkegyelmesebb szemhunyorításáról biztosítani.</p>
<p>A béresnek volt annyi esze, hogy a kapott czifra öltözetet, a
mint Bukarestbe ért, eladta valami zsibárusnak, <span class=
"pagenum"><a name="Page_24" id="Page_24">-24-</a></span> hanem az
uráét szépen haza vitte s elbeszélve nagy viszontagságait, átadta
neki, a szultán kegyelem-levelével együtt.</p>
<p>Mihály úr megörült a viszontajándéknak, fölvette a hosszú,
sarkig érő kaftányt, mely finom sötét vörös tibeti kelméből volt
készítve, s átszőve arany és selyem virágokkal, s úgy megrakva a
két szélén, vállain és háta közepén arany sujtással és tenyérnyi
paszománynyal, hogy a posztója alig látszott tőle, a szegletébe
pompás arabeszkek, s más aféle czikornyák voltak csodálatosképen
hímezve skófiummal és mindenféle pillangókkal és drágakövekkel.</p>
<p>Mihály úr egészen más embernek érzé magát e kaftányban. A
szultán neki levelet küldött. A szultán világosan megirta neki,
hogy ezt a kaftányt viselje. Ez tehát parancs, s meglehet, hogy a
szultán ma vagy holnap itt terem, hogy meglássa: valjon viseli-e ő
a kaftányt? s haragudni fog, ha nem lesz rajta. Azt tehát viselni
kell szüntelen.</p>
<p>Ugy de az aranyos kaftány alá nem lehete többé fölvenni a
festett bőr-ködment, sem a szíjas bocskort, sem a bárány-süveget
nem lehetett hozzá föltenni. El kelle tehát küldeni Tergovistba
szabóért, a ki selyem dolmányt, mellényt és himzett harisnyát
készítsen az arany kaftány mellé. Brassóból bogláros övet kelle
hozatni, Ibrailból sarut és szattyán papucsot, Tekusból
nyusztkalpagot kócsagtollal együtt.</p>
<p>Ily ékesen fel levén ruházva, azonban többé nem lehetett a fakó
szekérre ülni, sem az ötven talléros mokány paripára; kelle tehát
Bessarabiából hozatni pompás paripákat s készíttetni Erdélyben
aranyos hintót, s mikor hintó, ló megvolt, azokat meg ismét nem
lehetett a vályog akolba s a veréblakta nádtetejű félszerbe
eltenni, hanem jóra való aklot és szint kellett építtetni kőből. Az
pedig ismét nagyon különös lett volna és igen visszatetsző, ha az
akol és kocsiszin különb lett volna a lakó kastélynál, melynek
tarka volt a teteje a zsindely-foltozástól s kilátszottak a téglái
a hol a vakolat lehullott; nem volt mit <span class=
"pagenum"><a name="Page_25" id="Page_25">-25-</a></span> tenni
mást, mint lerontani a régi kastélyt, s a legelső pallérra rábizni,
hogy építsen a helyére egy újat, olyan szépet és pompásat, a
milyenről csak fogalma lehet.</p>
<p>Igy változott meg a világ rendje egy aranyos kaftány miatt.</p>
<p>A pallér elkészíté a kastélyt, aranyos rácsokkal, tornáczokkal,
kandallós pitvarokkal s tekergő lépcsőkkel, a kertbe üvegházat
rakott, s a házszegletekre kiülő rondellákat, dúczos belvedéreket,
a közepére egy formális tornyot, s belül kifestett mindent zöld
erdőkkel s görbe orrú madarakkal.</p>
<p>Ide már most megint nem lehetett a régi falóczákat s paraszt
pokróczokat berakni, hanem be kelle vásárolni a nagy, fényes, magas
hátú karszékeket, az aranynyal préselt bőrpamlagokat és oroszlán
lábú márvány asztalokat, a minők akkor legjobban divatban
voltak.</p>
<p>A pompás asztalok alá újra levantei szőnyegeknek kellett jönni,
rájok ezüst gyertyatartóknak és billikomoknak, a levantei
szőnyegekre ismét nem gázolhattak a béresek sáros csizmáikkal,
tehát újra tiszttartókat kellett fogadni, a kik csézában járnak,
meg szakácsot és az üvegházhoz kertészt, a ki a sok becses
czitromfű és uritök helyett kaktust és egyiptomi bogáncs-kórókat
tenyészszen cserepekben; s miután szakács és kertész volt, a szép
Marinak sem illett többé a konyhával és kerttel vesződni, a
falubeli rectorhoz sem járhatott többé olvasást tanulni, hanem
hozatni kellett neki franczia nevelőnőt, kitől szép izlést, előkelő
modort, himzést, hárfázást tanuljon. És midőn a szép Mari gyönyörű
vonásai, termete, szellemi mivelődése által százszor
kellemesebbekké téve, napról napra nevelték szeretetreméltóságát,
ugyan ki tűrhette volna el, hogy holmi hányiveti bojár ásitozzék
utána a szomszédból, ki csak a kutyáiról, meg a lovairól tud
beszélni, s csupán az ivásban virtuoz? Biz annak kiadta Mihály úr
az utat.</p>
<p>– Majd hát! nem neked való az én leányom. Nem adom senkinek, ha
csak herczeg nem jön érte. Még abban <span class="pagenum"><a name=
"Page_26" id="Page_26">-26-</a></span> is válogatok. Bosznya
herczegnek nem adom, mert az nekem kicsiny. Adom csak Ghyka
herczegnek; az is megköszönheti, ha megkapja. Több pénzem van, mint
az egész országának, s ha akarnám, megvehetnék minden házat, a mi
Moldaviában építve van, hogy neki nem maradna más, mint az emberek
rajta. Ti tehát az én leányom körül ne ólálkodjatok.</p>
<p>… És mind ezen dolgokat egy aranyos kaftány szülte.</p>
<h2>HÁROM SZŰZ.</h2>
<p>Ugy lőn, miként Mihály úr előre elgondolá.</p>
<p>Alig húzatott fel az új kastély magas tornya felé a czimeres
zászló, alig futott híre Mária szépségének s az apa millióinak,
midőn elkezde udvara a legelőkelőbb supánok, vajdák és herczegek
pompás kiséretétől és hintaitól csillogni, s miként előre azt is
meghatározá, hogy mind ezen urak közül egyhez sem fogja adni
leányát, hanem bevárja, míg a moldován herczeg maga jön érte, aként
megtartá szilárdul kimondott szavát.</p>
<p>A moldvai uralkodó fejedelem legfényesebb neve mellé igen
nevezetes csomó adósságot is örökölvén s zűrzavaros ügyei, az
örökös tatár-zsarolás, basa-ajándékozás és népelszegényedés miatt
évről-évre bonyodalmasabbá kezdvén lenni, nem sokáig hagyott magára
váratni azon jól meghallott hir után, miszerint Oláhországban egy
szép és szellemdús hajadont tartanak számára, ki férjéhez romlatlan
szivén és ó-nemes czímerén kívül egy pár millióra menő menyasszonyi
hozományt fog vinni.</p>
<p>Fölkerekedvén tehát udvarához tartozó minden boérjaival,
násznagyaival és vőfélyeivel együtt, elment háztűznézni Rumnikba, a
holott is igen jól fogadtatván az apa által, s meg levén elégedve a
menyasszony kellemeivel, azt megkérte, jegyet váltott vele s
elegendő időt hagyván <span class="pagenum"><a name="Page_27" id=
"Page_27">-27-</a></span> az esküvői előkészületekre, kitűzé azt
zöld farsangra, a husvét utáni hetekre.</p>
<p>Mihály urnak mind ez idő alatt nem volt egyéb gondja, mint hogy
kitelhetőképen kitegyen magáért. Összehivatta a lakodalomra Moldva,
Szerbia és Erdély minden celebritásait s nem restelte Versaillesból
elhozatni XIV. Lajos egyik szakácsát, hogy a lakoma ételeit
elrendezze: «mint fog majd Bethlen Miklós uram csodálkozni, ha
meglátja, hogy nem csak ő járt Franczaországban, hanem más ember is
tudja, hogy szoktak a franczia király asztalára főzni?»</p>
<p>A lakoma napján a jó úr mindenütt volt látható, mindent ő maga
rendezett. Már korán reggel fölvevé aranyos kaftányát, kócsagos
kalpagját, bogláros övét, úgy járt udvaron, tornáczon és termekben
parancsokat osztva, vendégeket fogadva, s a lelke repesett, midőn
udvarát látta megtelni fényesnél fényesebb hintókkal, miket
aranyos, bogláros lovagok kisértek s mikből gyöngyökkel és
kösöntyűkkel ékes uri hölgyeket emelgetének ki ezüst zsinóros
hajdúk; a selyem ruhák úgy suhogtak, a kardok úgy csörömpöltek s e
pompás, deli alakok oly délczegen léptettek végig a tornáczokon,
hogy csupa gyönyörűség volt nézni.</p>
<p>Mihály úr majd ide, majd oda futott, arczán csodálatos keveréke
volt az alázatnak és büszkeségnek. Mindenkit azzal fogadott, hogy
végtelen szerencsésnek érzi magát az által, hogy kegyeskedett őt
szegény lakában meglátogatni; de a hang, melyen mondva volt,
elárulá, miszerint nem hiszi, hogy «szegény» lakánál pompásabbat
hagyott volna valaki otthon.</p>
<p>Majd befutott a menyasszony öltöző teremébe, hol Máriát reggel
óta öltöztették Bécsből hozott frajjai. Nyakára, karjaira
gyöngyöket és kösöntyüket illesztgetett. «Ezt, nem ezt. Ezt a
függőt, ezt a lánczot, ezt az opálköves kötőt. Hát a hajba? hát a
nyakra?» Ha azt mind felrakta volna a szép menyasszony, a mit apja
hordott neki, nem birt volna megmozdulni az ékszerek súlya alatt.
<span class="pagenum"><a name="Page_28" id=
"Page_28">-28-</a></span></p>
<p>Innen az ebédlőkbe futott a jó úr, hol cselédjei terítettek; öt
hosszú terem volt két soros asztalokkal elrendezve.</p>
<p>– Itt fog ülni a menyasszony! Jobb felől azt a nagy karos széket
a patriarchának! őt illeti ez a hely; emitt balfelől Apafi Mihály
uram fog ülni! Azt a zöld préselt bőrszéket kell neki adni az arany
kerubimokkal; a vőlegény a patriarcha jobbján ül, azt a gömbölyű
támasztalan széket kell neki adni, hogy meg ne vethesse a hátát,
hanem büszkén tartsa magát; amoda Béldi Pál uramnak a felesége
mellé kell teríteni, mert együtt szoktak ülni; nem, nem! Aranka
leányuk is itt lesz, annak kettőjök közé azt a kék bársony széket.
Ide átellenbe egy selyem zófát Ahmed basa és Feriz bég számára, nem
kell nekik se villa, se kés. A diakonusnak azt a festett keményfa
lóczát, mert más letörik alatta, s egy széken el nem fér maga.
Amoda együvé annak a harminczhárom pópának, nem kell közéjük mást
ültetni, mert szégyenleni fognak enni! El ne felejtsetek az ezüst
tálakra virágkoszorukat rakni; Teleki Mihály uram elé különös
okoknál fogva nem kell boros vedret tenni; Ahmed basának pedig
sorbethes csészét kell a kanta mellé tenni, abból iszsza a bort,
akkor azt hiszi, hogy nem vét a Korán ellen. Az asszonyságok elé
velenczei kristály poharakat kell rakni, az uraknak arany
billikomokat, a szebbeket Teleki és Bethlen elé, másoknak a
tartósabbakat, mert a falhoz szokták vágni. A vőlegénynek azt a
legkarcsúbbat, hogy baja ne essék, mert neki mindenkivel kell
koczczintani. Igy ni!</p>
<p>Felgyülekeztek már a menyegzői vendégek, csak két családra
vártak még, Apafi és Telekiére, kiket Mihály úr büszkesége
úgyszólván legjobban óhajtott asztalánál látni. Nyugtalanul tekinte
ki mindannyiszor udvarára, a hányszor egy hintó gördülését hallá, s
a határon taraczkok voltak felállítva, hogy a mint meglátják az
őrök a fejedelem hintaját, azonnal adjanak jelt velök.</p>
<p>Végre hallatszott a durrogás. Mihály úr törte magát a kapuhoz,
vendégeit elfogadni, faroltatta az útban álló hintókat,
<span class="pagenum"><a name="Page_29" id=
"Page_29">-29-</a></span> kiabált a toronyőrökre, hogy mihelyt
hintót látnak az úton, trombitáljanak; a pompás vendégsereg is
kicsődült a tornáczra, erkélyekre és rondellákra a várt vendégeket
meglátni, midőn nem sokára két négy lovas hintó tünt fel a fákkal
beszegett úton, melyeket gyalog csatlósok fogtak kétfelől a lejtőn,
hogy fel ne düljenek, utánuk és mellettük fényes lovasságból álló
banderium poroszkált.</p>
<p>Mindjárt megismerték bennök a fejedelem és főtanácsosa hintait s
a trombiták szája be nem állt addig, míg a pompás aranyozású
selyemfüggönyös járművek az udvarra nem hajtattak, a holott
mindjárt a kapubálványnál várakozék a várkastély ura, s maga
sietvén kinyitni a hintó ajtaját, előre levevé nyusztprémes
kalpagját; de elhüledezve tevé azt fel ismét, midőn a hintó
kinyilván, abból egy szakáltalan hetyke fiatal embert lát egyes
egyedül kiszállni, s a fejedelmet nem szemlélheté a kocsiban,
hanemha kiszállt volna az ereszkedőnél, hogy gyalog jőjön le?
miként maga Mihály úr szokta volt, valahányszor kocsin jött haza,
félvén a feldüléstől.</p>
<p>A kiugrott ifjú azonban nem sokára felmenté kétségei alól,
bemutatván előtte magát.</p>
<p>– Én Thököli Imre vagyok, kit a fejedelem ő nagysága saját
személye képében küld kegyelmedhez, részt venni az ünnepélyben s
egyúttal kinyilatkoztatni a fölötti sajnálkozását, miszerint
személyesen meg nem jelenhetett, csak őszinte áldáskivánatai által,
miután a fejedelemasszony e napokban Isten kegyelméből jó reményben
lévén, a fejedelem ő nagysága nem érzi magát elég erősnek kiállani
ugyanazon aggodalmakat, melyekre hasonló körülmények között Ali
basa kényszeríté egy időben. Egyébiránt Istentől minden jót kiván
kegyelmednek.</p>
<p>Mihály úr nem tudta, hogy azt mondja-e, hogy «nagyon örülök»,
vagy azt, hogy «nagyon sajnálom» s várakozásteljesen fordult az
utóbb érkező hintó felé, midőn Thököli Imre még egyszer
eléállt.</p>
<p>– Még azt is megbizatásom van kegyelmességednek <span class=
"pagenum"><a name="Page_30" id="Page_30">-30-</a></span> tudtára
adni, miszerint Teleki Mihály uram véletlenül parancsot kapván az
összes erdélyi hadakkal kiindulni Magyarországra, maga helyett
Flóra leányát küldé kegyelmed tiszteletére, igen sajnálván, hogy a
vett parancs miatt, mely sem kifogást, sem haladékot nem tűr,
kénytelen magát azon gyönyörűségtől megfosztani, hogy kegyelmeddel
kezet szorítván, egy buzgó atyafiságos csókot váltson; hanem, ha
kegyed rám meri bizni, adja át nekem a kézszorítást és csókot, én
átadom kegyelmednek az övét s visszaviszem a kegyelmedét neki.</p>
<p>A jó öreg úr egészen elragadtatva az ifjúnak e patriarchalis
ötlete által, elfeledé a savanyú képet, melyet a fejedelem
tiszteletére tartogatott s nyalábra kapva a karcsú leventét, úgy
össze-visszacsókolá, hogy alig szabadult tőle, azután pedig annak
hír szerinti jegyesét Teleki Flórát az egyik, Imrét a másik karjára
fűzve, úgy vezeté őket fel vendégei közé, s csaknem legelső pár
voltak ők, kiknek leányát bemutatá, egész menyasszonyi
díszében.</p>
<p>Gyönyörű karcsú barna lányka volt a szép Mária, arcza halovány
mint a liliom, szemei félénken lesütve, midőn társnéi karján,
ünnepien felpiperézve, a váró sokaság elé lépett, gazdag
bársonyfekete fürtei szépségét emelék a közé fonott igaz
gyöngyfüzérek, termete, melynek formáit sejteni engedé a pompás
keleties öltözet, a nájászok szépségei közé beillett volna
tökéletes idomaival, s oly jól illett szemérmes tekintetéhez,
félénk mozdulataihoz e délczeg alak, e büszke szemöldök, ez
élvezet-igérő ajkak.</p>
<p>A vendég-sereg közt állt egy férfi elvegyülve a többi közé; egy
valódi antinousi alak, magas, erőteljes termetű, széles vállak,
domború mell, emelt fő, melyről hosszú, gazdag, sötét hajsátor
omolt alá a vállakra, két sötét és sürű szemöld s a szénfekete
bajusz erős határozott kifejezést adtak sötét olajszin arczának,
mely arcz-élben feltünő római jelleget hordott magán.</p>
<p>Ez a vőlegény. <span class="pagenum"><a name="Page_31" id=
"Page_31">-31-</a></span></p>
<p>Midön az örömapa bevezeti vendégei elé az ujon érkező párt, első
dolga őket Ghyka herczegnek bemutatni, nem mulasztván el
elbeszélni, mily módosan teljesíté az ifjú gróf megbizatását a
csókok átadásával, mi is közderülettel fogadtatván, sajátszerű
merész gondolatot költött a szeles ifjúban.</p>
<p>Míg mindenkitől öleltetve, úgy szólván kézről kézre adaték,
egyszerre a remegő menyasszony elé járult, ki alig mert egy
pillantást lopva vetni reá, s a leglovagiasabb franczia courtoisie
modorában üdvözölvén őt, negédes, sőt csaknem büszke mosolylyal
fordula a körülállókhoz, a mit csak egyedül neki bocsátának meg,
szeretetre méltó kaczérsággal mondva:</p>
<p>– Miután ünnepélyesen hitelesíttetém, mint csókok postája, úgy
hiszem, teljes jogot érezhetek magamban azon testvéri csókok
átadására, melyeket Telekiné és Apafiné asszonyságok a bájos
menyasszony számára küldének általam.</p>
<p>S mielőtt valaki végig gondolhatott volna szavain, a szép ifjú
azzal az elragadó impertinentiával, melylyel ő férfiakat és nőket
hódítani szokott, oda hajlék a bájos menyasszonyhoz, s míg annak
arcza egy pillanat alatt biborvörösre gyuladt, márványtiszta
homlokára egy hangtalan csókot nyomott. És ezt annyi kellemmel, oly
gyöngéd pajkossággal tevé, hogy a legszigorúbb arczokon sem idéze
elő egyebet egy könnyű mosolygásnál.</p>
<p>S még azzal, mintha tette egy részét a tisztelet, másikát a
tréfa rovására akarná hajtani, nemes büszkeséggel fordult a
társasághoz, túlbecsült önbizalmat vegyítve arcza mosolyába.</p>
<p>– Reménylem, úgy monda, Teleki Flóra kezét karjába öltve,
miszerint menyasszonyom jelenléte elég biztosítéka azon
tiszteletnek, melylyel küldetésem e pontjának megfeleltem.</p>
<p>A vendégek erre általánosan felkaczagtak. Imrének sok bohóságot
meg lehete és kell bocsátani, mert hisz ő azokat <span class=
"pagenum"><a name="Page_32" id="Page_32">-32-</a></span> oly
szeretetreméltó módon tudta elkövetni, hogy lehetetlen volt rá
haragudni.</p>
<p>De két hölgy arcza mégis pirulva maradt. Az egyik Máriáé, a
másik Flóráé. Nők egy dologban nem értik a tréfát.</p>
<p>A vőlegény félmosolylyal, félboszúval monda, megsimítva szép
bajuszát:</p>
<p>– Adta fia, hamarább megcsókolta a menyasszonyomat, mint saját
magam.</p>
<p>Hanem azután csakhamar közbejöttek a tisztelendő urak,
megszólaltak a harangok, a násznagyok, nyoszolyók és vőfélyek
lefoglaltak menyasszonyt és vőlegényt, elkezdődött a szertartás s
nem gondolt senki a tréfás eseményre többé.</p>
<p>Kivéve talán két hölgyet, kiknek szivében szúrást ejtett a
könnyelmű tréfa; egyikében a rózsa tövisével, másikéban a kigyó
fulánkjával.</p>
<p class="center">* * *</p>
<p>Azon másfél óra alatt mig az esketési szertartások a
főtisztelendő patriarcha, a nagytiszteletű archidiaconus és a
tisztelendő harminczhárom pópa és ugyanannyi előénekes
közreműködése mellett a legnagyobb áhitat és ünnepélyesség közben
véghez mennek, maradjunk mi az előteremben, s kövessük el azt az
indiscretiót, hogy tudjuk meg, mit tartalmaz ama két jól
lepecsételt levél, melyet épen most hozott nagy sietve Brassóból
egy sebes hírnök Thököli Imre számára s szörnyen dobog a lábával,
midőn azt mondják neki, hogy várjon, mert a gróf a templomban
van.</p>
<p>Egyike ezen leveleknek Teleki Mihálytól jő s tartalma körülbelül
ez lehet:</p>
<p>«Kedves fiam uram. Minden dolgaink a legjobb rendben vannak. E
napokban nyolcz ezer főnyi rendes hadaink Gyulafehérvárt elhagyván,
Déva alatt bevárják Amhát basa seregeit s azonnal megindulnak a
Kiuprili táborával <span class="pagenum"><a name="Page_33" id=
"Page_33">-33-</a></span> egyesülni. A harcz többé
visszavonhatatlan, s ezúttal is Erdélynek jutand a dicsőség,
előlvihetni a zászlót. Ne sokáig időzzön kegyelmed, hanem
iparkodjék bennünket utólérni. Fölösleges lenne kegyelmedet arra
figyelmeztetni, hogy Flóra leányomra vigyázzon az úton. Az Isten
áldja meg kegyelmességedet. Datum Albæ Juliæ stb.»</p>
<p>«P. S. A fejedelemasszony ugyanitt várja Istentől való
megáldatását, a fejedelem úr ő nagysága ma végzett be egy igen szép
értekezést az üstökösök háromszáz esztendős útjairól. Datum, ut
supra. T. M.»</p>
<p>A második levél finom női kéz irása volt, meglátszott rajta,
hogy az a kéz nem csak a tollat, hanem a kardot is megtudta
nyomni.</p>
<p>Tartalma így hangzott:</p>
<p>«Édes barátom. Vettem leveledet s ezt válaszolom rá
kegyelmednek. Irott betüknek sem a magam, sem az ország ügyében nem
sok hitelt adok. A ki szeret, az tudjon cselekedni, áldozni,
meghalni a szeretetért (érti kegyelmed, hogy a szeretet nem rám
vonatkozik, gyászos özvegyre, a ki kegyelmednek is anyja). Én az
embereket nem az után itélem meg, a mit mondanak, hanem az után, a
mit tesznek. Kegyelmed felől egyébiránt okom van minden jót
feltenni, s gyönyörűségemre szolgáland, ha a jövendő e kedvező
elővéleményemet igazolni fogja. Kegyelmednek igaz tisztelője:</p>
<p class="right">Ilona.</p>
<p>P. S. A nyár derekát alkalmasint a mehádiai fürdőkben fogom
tölteni.»</p>
<p class="center">* * *</p>
<p>A szertartásnak vége lévén, sokkal derültebb arczczal jöttek
vissza a benne résztvevők, mint minőkkel hozzáfogtak; az ilyesmin
úgy szokott örülni az ember, ha szépen, illedékesen átesett, a
vőlegény örül, hogy már most menyasszonyát magáénak nevezheti, a
menyasszony örül, hogy nem kell ez élő műkiállítást újra kezdenie,
a kántorok örülnek, hogy szépen énekeltek, az öreg asszonyok egy
<span class="pagenum"><a name="Page_34" id=
"Page_34">-34-</a></span> hétig fognak egymásnak beszélhetni a
látott öltözetekről s ugyanannyi ideig lesz nyitva pincze és
éléskamra boldognak és boldogtalannak.</p>
<p>Az uri násznép vigan beszélgetve tér vissza a kápolnából a
kastélyba, ügyesen el levén rendezve, hogy mikor asztalhoz ülnek,
minden hölgyet egy jól hozzájuk választott férfi vezessen székéig,
e szabály alól csupán a főtisztelendő osztály vétetvén ki, s a két
jelenlevő török főúr: Ahmed basa és Feriz bég, kiket komoly
méltóságuk ez ártatlan nemétől az udvariasságnak
visszatartóztat.</p>
<p>Igy jő legelől Thököli Imre, ki a fejedelem személyét képviseli,
a vőlegény öreg anyját vezetve, a tisztes Ghyka herczegnőt, utána
Béldi Pál, a menyasszonyt hozva kezén; az ő neje a házi úr karját
fogadta el, kinek kettős szerencséje jutott, balfelől a szép kis
Aranka akasztván magát karjára, a szeretetre méltó vidám gyermek,
ki gömbölyű szőke angyalfejecskéjével, piros életvidám arczával
kedves játékbábja szokott lenni a társaságnak, kivel játszani,
tréfálni, enyelegni szokás, a nélkül hogy félni kellene, nehogy
arcza rózsái elhalaványuljanak.</p>
<p>Feriz bég ott állt a küszöbön, komoly hallgatag arczával,
mindaddig, míg Aranka nem jött, a kis leány észrevevé az ifjut,
nyájasan köszönt neki, mire Feriz bég mély melancholiával sohajta
fel s utána indult.</p>
<p>A vőlegény a szép Teleki Flórát vezette kezén.</p>
<p>A terembe érve, a társaság csoportokra fejlett, mik közt
legkedvesebbet képeze az, melyben Flóra, Mária és Aranka
voltak.</p>
<p>A három gyönyörű szűz egymást átölelve tartá. Ifjú leányok közt
a megismerkedés és a szeretet közt csak egy pillanat van, az első
kézszorítás örök barátságnak tud nálok záloga lenni, s régi tény,
hogy a barátsághoz hívebbek tudnak lenni a nők, mint a
szerelemhez.</p>
<p>Legidősebbnek látszik köztük lenni Teleki Flóra, legifjabbnak
Béldi Aranka, középen áll a szép görög leány. Amaz oly hódító
szépség, finom, halvány arcz, okos, nemes <span class=
"pagenum"><a name="Page_35" id="Page_35">-35-</a></span>
vonásokkal, apja magas homlokát öröklé a hajadon s annak nyugodt,
átható szemeit, csak ajkai körül mosolyog édes anyja szelid,
érzelgő lelke, ez a két jellemző vonás, mely azóta is a Teleki
család csaknem minden ivadékainál feltalálható, kiknek
arczvonásaiban együtt találhatni az ősapától öröklött átható észt,
az ősanya véréből közé vegyült szivjósággal, a státus-férfiu magas
szellemét, átmelegedve a honszeretet ábrándos tüzétől, a népszerű
szabadelvűség hajlamát a fajbüszkeség nemes kinyomata alatt. Kár,
hogy e szellemvegyület nem egy ivadékkal elébb kezdődött!</p>
<p>Kedves ellentéte e nyugodt, komoly arcznak a szép gyermeteg
Béldi Arankáé, ez örökké nyugtalan angyalfejecske, aranyló göndör
fürteivel, nevető buzavirág-szemeivel és piros ajkaival, mikről a
mosoly el nem fogy soha, enyelgve majd egyik, majd másik társnéja
nyakán függ s csókjait pazarolja azokra.</p>
<p>Kettőjök között áll, mint a grácziákat szokták festeni, a szép
menyasszony, az ábrándos arczu Mária, szabályos ó-görög vonásaival,
az arcadiai myrtusz-erdők istennőire emlékeztető nagy fekete
szemeiben egy köny rezeg. Miféle köny? örömé-e vagy bánaté?</p>
<p>– – – Asztalhoz uraim és hölgyeim! asztalhoz! szól a házi úr
harsány hangja, ki boldog megelégedéssel lót-fut, vendégeit a
kijelölt helyekre leültetni. Thököli a fejedelem személyét
képviselve, odajut Mária mellé: velök szemben ül a vőlegény Teleki
Flóra oldalán; Aranka Feriz béggel átellenben.</p>
<p>A lakoma megkezdődik és foly, a szakácsokat dicsérjük meg érte s
engedjük el az étekfogatok hosszas elősorolását, mely mind az éhes,
mind a jóllakott embert egyaránt boszantaná. Mi gondunk a
tálakra?</p>
<p>A végtelen pohár kezd már körbe járni, az arczok mindig
derültebbek lesznek; a menyasszony oly suttogva beszél deli
szomszédjával. Vajjon miről beszélhetnek? bizonyosan a
legjelentéktelenebb dolgokról, szép kertekről, <span class=
"pagenum"><a name="Page_36" id="Page_36">-36-</a></span> hollandi
tulipánokról, versaillesi és luxembourgi delnők piperéiről, száz
meg száz apró bohóságról, mely alig lenne érdekes másként, mint a
szép ifju előadása által, ki udvarias feladatául vevé, szép
szomszédnéját élénk beszédben tartani, a nélkül, hogy az egész
társaságot mulattatná.</p>
<p>Szemben velök a vőlegény hasonló udvariassággal kezde nehányszor
beszédet a szép Flórával, de a kezdett párbeszéd mindannyiszor
elakadt, pedig hiszen mívelt, szellemdús volt mind a herczeg, mind
a leány. Ah de a lélek nem volt jelen, az ajk öntudatlanul beszélt
s a herczeg mindinkább elkomorodott, menyasszonyát a szép ifjuval
oly víg, mondhatni kedélyes beszélgetésbe merülni látva s
bármennyire iparkodott is szomszédjával elfoglalva lenni, az
átellenből hangzó páros nevetés hangja elzavarta az ő arczáról a
mosolyt, s ha ő oda nem nézett is, Flóra szemei odavezették vissza
tekintetét, ki végre egészen elhallgatott, úgy hogy a vőlegény
kénytelen volt a jobbján ülő patriarchához fordulni s azzal
beszélni rettentő unalmas dolgokról.</p>
<p>Ki ügyelt volna más e balgaságokra? kinek volna arra gondja,
hogy mi történik a tenger fenekén?</p>
<p>Egy pár guszliczás szerb zenész kezdett el e közben gordonkája
mellé szomoru, egyformán busongó zenéjű hősi dalt énekelni, melynek
danái kihallatszottak olykor a férfizajongásból.</p>
<p>Ahmed basa ez ideig egy szót se szólt, de most fel lévén tüzelve
a sorbethes csésze által mediatizált szőlőnedvtől, hátrafordult az
énekeshez s odainté, megszólítván dörgő szóval:</p>
<p>– Hagyd el már azt a sok versbe-szedett harczot, énekelj
helyette valamit a mi költőnktől is, a szerelmes Hariritól, vagy a
Ghulisztánból egyet.</p>
<p>E szókra a mellette ülő Feriz bég arcza egyszerre elpirult,
gondolni sem lehetett: miért?</p>
<p>– Tudod talán «a szerető panaszait?» kérdé a zenésztől a basa.
<span class="pagenum"><a name="Page_37" id=
"Page_37">-37-</a></span></p>
<p>– A danáját ismerem, de a verse nem jut eszembe.</p>
<p>– Oh azt Feriz bég mindjárt le fogja számodra irni, adjatok neki
pergament és irónádat.</p>
<p>Feriz bég vonakodni készült: a mivel azt nyerte, hogy a nők mind
rajta estek, könyörögve a szép dalért; megadta tehát magát s
felgyűrve dolmánya hosszú ujját, vevé az eléje tett irónádat s
irt.</p>
<p>A kik bort nem isznak, azok a szép szemek pillantatától is
lerészegesznek; – Feriz bég, míg nádját a pergamenen végig hordozá,
ittas szemeit az átellenében ülő Aranka arczán feledé, s égető
szemsugárival lassanként elüldözé arról a mosolyt; a lányka lesüté
szép emlényszemeit, de azért érzé e forró tekintetet arczán, mely a
csattanásig kigyuladt miatta s anyjához kezde simulni szemérmes
nyugtalansággal e delejes hatalmú tekintet elől.</p>
<p>Feriz bég leirta a verset s odanyujtá a cziterás énekesnek. Az
emberek megtaszíták egymást, hogy csend legyen s figyelve
hallgattak.</p>
<p>A zenész végig futott cziterája hurjain s elkezdé énekelni a
török költő dalát:</p>
<div class="poem">
<div class="stanza"><span class="i0">«Három szép leány áll együtt,
együtt állnak összeölelkezve.<br /></span> <span class="i0">Egyik a
nyájas hold, a másik a tündöklő nap, harmadik a ragyogó
csillag.<br /></span> <span class="i0">Sokan imádják a napot, mások
a holdat szeretik, én megmaradok a
csillagomnál».<br /></span></div>
<div class="stanza"><span class="i0">«Ha a nap leszáll, a kik
szerették elalszanak;<br /></span> <span class="i0">Ha lemegy a
hold, álom száll tisztelői szemére;<br /></span> <span class=
"i0">De ha a csillag lehull, egy ember meghal akkor.<br /></span>
<span class="i0">Ha az én csillagom lehull, Mashallah! haljak meg
én…»<br /></span></div>
</div>
<p>A vendégek úgy voltak hangolva, hogy tetszett nekik a dal,
kérték a dallost, hogy folytassa azt.</p>
<div class="poem">
<div class="stanza"><span class="i0">«Három szép leány áll együtt,
egymást csókolva,<br /></span> <span class="i0">Oh szép leányok, ti
a paradicsom tolvajai vagytok.<br /></span> <span class="i0">A csók
a paradicsom legédesebb méze, mit Allah ajkatokra rakott, hogy
férfiak szivét boldogítsa vele.<br /></span> <span class="i0">És ti
tőlünk lopjátok el e kincset, midőn egymásnak adtok
belőle.<br /></span> <span class="i0">Oh szép leányok, ne
csókolózzatok, midőn férfiak látják!»<br /></span></div>
</div>
<p><span class="pagenum"><a name="Page_38" id=
"Page_38">-38-</a></span></p>
<p>Általános lőn a derü, mely a dalt követte, alig lehete hinni,
hogy e vers nem ez alkalomra született.</p>
<p>– Ki hinné, szólt Béldi Pál a basához, hogy nálatok nem csak
nyilat faragnak a nádból, hanem iróeszközt is szerelmes költők
számára.</p>
<p>– Oh a mi költőink kezében a vas is oly jól peng, mint a hárfa,
felelt Ahmed, s hogyha Hariri halántékaira babérkoszorut fűzünk, ez
csak azért történik, hogy a sebeket eltakarjuk vele, miket a
csatában kapott.</p>
<p>Feriz bég hirtelen zavarodottan vonta le turbánja tekercsét
homlokára, de azért voltak elegen, a kik e mozdulatot észrevették,
s az ifju török e percztől a társaság, főleg a hölgyek választottja
kezde lenni, úgy hogy lakoma vége felé maga Thököli is bámulva
tapasztalá, hogy szép szomszédnéja örömest viszi a beszélgetés
tárgyát a török költészet remekeire s azon dicső költőkre, kiknek
kezében nem rosszabbul peng a kard, mint a hárfa.</p>
<p>E percztől kezdve az ifju gróf kevésbé beszédes kezde lenni s
gyakran felkeresé szemeivel Béldi Aranka arczát, ki látható
zavarral ült veszélyes helyén, erősen huzódva anyja mellé, mintha
annak még mindig ragyogó szépsége árnyában akarná elrejteni
gyermeteg bájait.</p>
<p>A lakoma elvégződvén, Thököli udvarias nyájassággal vált meg
szép szomszédnéjától, kit azután karöltve látott eltünni Flórával
együtt egy ablakmélyedésbe s azzal megkerülé az asztalt, hogy a
szép Arankával találkozhassék; azonban utközben annyi hálálkodó
urambátyám fogta el, hogy mire odaért, már elfoglalva találta a
lánykát, ki anyja karjába kapaszkodott, a herczeg által; Aranka egy
nős férfi ellenében veszélyen kivül érezve magát, ismét visszanyeré
gyermeteg vidorságát s vigan enyelgett a vőlegénynyel.</p>
<p>Thököli behizelgő nyájassággal furakodék közbe, s apródonként
úgy szegletbe szorítá a herczeget, hogy annak Béldinével jutott a
beszélgetés, míg ő szerencsés volt Arankát több izben hangosan
megnevettetni bohó ötleteivel. <span class="pagenum"><a name=
"Page_39" id="Page_39">-39-</a></span></p>
<p>A herczegben forrt a méreg, azon perczen állt, hogy magáról
elfelejtkezve kitörjön. Szerencsére Béldiné észrevevé idejekorán a
két férfi közti feszültséget s meghajtva magát előttük, leányával
együtt odahagyá a termet. A herczeg megfogá Thököli kezét s epés
tréfával mondá neki:</p>
<p>– Ha már kegyelmed saját menyasszonyával be nem éri, legalább
megelégelhetné ráadásul az enyimmel s ne törekednék minden leányt a
pillangó-gyűjteményébe hálózni.</p>
<p>Thököli átérté a szavak keserű gúnyját s szelíd, de bántólag
lenéző arczczal válaszolt:</p>
<p>– Jó barátom, életműszered hibás, arczod szinéből látom, hogy
epe-kiömlésekben szenvedsz, nem tartod a purgátiók rendét, vagy
régen vágattál magadon eret.</p>
<p>A herczeg arcza elsötétült, megszorítá görcsösen Thököli kezét,
fogai közül mormogva:</p>
<p>– Vagy magamon, vagy máson. Mikorra rendeled e műtételt?</p>
<p>Thököli vállat vont. «Akár holnap reggel.»</p>
<p>– A keresztnél találkozunk.</p>
<p>A két férfi oly halkan beszélt, hogy az egész társaságból senki
sem vette őket észre, egyedül Feriz bég, ki bár a terem tulsó
szegletén állt összefont karokkal, sas-szemeivel minden arcz-,
minden ajkmozdulatát elfogá mind Béldinének és leányának, mind a
két férfinak s midőn azok egymás kezét megrázva, jelentő
pillantásokkal váltak el egymástól, egyszerre eléjök lépett s
megszólítá őket egyenesen.</p>
<p>– Ti Aranka miatt párbajt akartok víni?</p>
<p>– Minő kérdés ez? szólt a herczeg visszautasítólag.</p>
<p>– Az nem fog párbaj lenni, monda Feriz, mert hárman leszünk
hozzá.</p>
<p>Azzal megfordult és eltávozott.</p>
<p>– Milyen bohók ezek a komoly emberek, mondá magában Thököli;
keresik maguknak a szomoruságot. Egyetlen szóval felvidíthatnám
őket, de csak hagyom, hogy el ne rontsam a mulatságot. Ah, ilyen
párbaj sem a hires <span class="pagenum"><a name="Page_40" id=
"Page_40">-40-</a></span> kerek asztal, sem a szerelmi tribunal,
sem az assemblée galante évkönyveiben elő nem fordul: három egymás
ellen, – mindegyik kettő ellen! Ez fölséges lesz.</p>
<p>E pillanatban a posta, ki a leveleket hozta, oda furakodék
Thökölihez, mondván, hogy két sürgetős levelet hozott számára.</p>
<p>– Jól van; csak tartsd magadnál, majd holnap elolvasom. Ma nem
rontom el a napomat unalmas dolgokkal.</p>
<p>S azzal egész késő éjszakáig a legvigabban mulatott a poharazó
férfitársaság közt, csak éjfél után térve szobájába s meghagyva a
levélhozó csatlósnak, hogy a mint a hajnalt pirkadni látja, siessen
őt felkölteni.</p>
<h2>HÁROM FÉRFI.</h2>
<p>Thököli legénye el sem mert aludni, hogy hajnalra kelvén,
fölkelthesse urát, s alig kezdett el az ég szürkülni, midőn
felzaklatta.</p>
<p>Imre felöltözött, halvány arczán némi kedvetlenség volt
észrevehető a mult éjszakai tivornya után.</p>
<p>– Itt a levelek uram, szólt a csatlós.</p>
<p>– Hagyj nekem békét a leveleiddel, viszonzá Imre durczásan, érek
is én rá most firkáitokat olvasni. Eredj le, nyergeltesd fel
paripámat, a kocsisoknak mondd meg, hogy készüljenek fel s a
hintóval a keresztnél várakozzanak rám, az ereszkedőn túl;
jártodban tudd meg, hogy az öreg házi úr fölkelt-e már?</p>
<p>A csatlós ujra eltevé a leveleket, s nagy morogva eltávozott,
mialatt Imre kardját felköté s mentéjét magára ölté.</p>
<p>Nemsokára visszatért a csatlós, jelentve, hogy Mihály úr régóta
fenn van, miután vendégei közül többen még hajnal előtt eltávoztak:
köztük maga a herczeg is és a török urak; a menyasszony csak délben
fogja őket követni.</p>
<p>– Jól van, mondá Imre; a kocsikkal várjatok rám a drágumili
csárda előtt; te hozz magaddal némi hideg sültet <span class=
"pagenum"><a name="Page_41" id="Page_41">-41-</a></span> és bort,
az útban fogunk reggelizni… S azzal elsietett az örömapához, ki őt
szivesen, könyhullatások között megölelgetvén, összecsókolá s
számtalan izeneteket küldve általa minden jelen nem volt erdélyi
főur számára, érzékeny bucsút vőn tőle.</p>
<p>Thököli sietve szökött fel lovára, hallván, hogy ellenfelei már
megelőzték, s sarkantyúit paripája oldalába vágva, sebesen
elnyargalt. Mihály úr bámulva nézett utána, a míg beláthatá, mint
vágtatott hegynek föl a meredek lejtős úton, s nem sokára eltünt az
erdők között. Egy csatlós kisérte nagy messziről.</p>
<p>Imre, elérve a kereszthez, ellenfeleit már ott találta. Feriz
bég elhozta magával Ahmed basa tábori sebészét, Thököli csak a
reggeliről gondoskodott, a herczeg semmiről sem.</p>
<p>– Jó reggelt, szólt a gróf leszökve lováról, mit a bég komoly
fejbólintással fogadott, a herczeg hátat fordított.</p>
<p>– Induljunk az erdőbe, valami szép tisztás tért keresni, monda
Thököli s hallgatag bajtársai előtt megindult, míg a csatlósok némi
távolban gyalog vezették utánok felkantározott lovaikat.</p>
<p>Néhány száz lépésnyi távolban egy szép kőrisfáktól környezett
térre jutottak, ott inte a herczeg a csatlósoknak, hogy maradjanak
el, s szótlanul elkezdék kabátjaikat és dolmányaikat levetni, és
neki gyürkőzni.</p>
<p>Gyönyörű volt e három férfit együtt látni, különnemű daliás
szépségeikkel! a herczeg izmos, erőteljes alak, minőket a természet
maga is hadak elejére szült, felgyűrve karjain lobogós, aranynyal
himzett borjuszáju ingét, izmokat mutatott elő, mik képessé tevék
egész hadosztály ellen egymagában küzdeni, s szemeinek daczos
tekintete tanusítá, mennyire tud bízni karjai erejében, miknek
egy-egy izma olyan volt, mint egy kemény daganat, öklei méltók a
sulyos palloshoz, mely fokával szegletet képezve, hegye felé kezd
legszélesebb lenni.</p>
<p>Feriz bég dolmányát leöltve, felgombolá vállára törökösen
<span class="pagenum"><a name="Page_42" id=
"Page_42">-42-</a></span> bő patyolat ingujját, kivonta hüvelyéből
finom damaszk szablyáját, mely alig volt két ujjnyi széles s oly
hajlékony, hogy össze lehetett volna tekergetni, mint egy
órarugót.</p>
<p>Karjai nem látszottak tulságosan megterhelve lenni izmokkal, de
az első mozdulatnál, melyet tett, kardját könnyedén megsuhintva,
egyszerre mintha aczél-rugók s kemény ideg-húrok rezzentek volna
meg karjában, előtünt annak egész kifejlett idegegysége, duzzadó
erek hálózata támadt kiülő vaskemény izmai felett. Arcza szilárd
volt és komoly.</p>
<p>Csak Imre látszott könnyelmű mulatságul venni a dolgot,
mosolyogva tűré fel csipketászlis hollandi gyolcs ingét, haját
felgyűrte kalpagja alá, s összefonta gömbölyű karjait, miknek nőies
fehérsége, plastikailag szabályos idomzata, karcsu körrajzai
legkisebb férfierőt sem látszottak elárulni. Kardja az akkori
newcastlei fegyvergyárból került, valódi sötét lilaszin acur poule
aczél, kevéssé hajlott, vége mindig vékonyabb.</p>
<p>– Bajtársak, szólítá meg Imre ellenfeleit, hárman vagyunk a
viadalhoz, s miután mind a hárman kettő ellen állunk, csináljunk
valami rendet, mely szerint megverekedjünk.</p>
<p>– Én vívok egyszerre mind a kettőtökkel, szólt a herczeg
büszkén.</p>
<p>– Kettő ellen én is, veté utána Feriz.</p>
<p>– Tehát kiki magának, és mindenki a többi ellen, magyarázá Imre,
ez elég mulatságos és igen új neme lenne a viadalnak, de
legkevésbbé lovagias; én sokkal nemesebbnek találnám, hogy víjunk
meg egymással külön, ha egyikünk kidől, a győztes kezdhet új
harczot a megmaradottal.</p>
<p>– Azt sem bánom, csak mentül elébb, szólt a herczeg
türelmetlenül s kiállt a síkra.</p>
<p>– Megállj még barátom, azt nem tudhatod, hogy a viadalt nem mi
fogjuk-e kezdeni Ferizzel? <span class="pagenum"><a name="Page_43"
id="Page_43">-43-</a></span></p>
<p>– Ejh! én nem nézőnek jöttem ide! kiálta fel a herczeg
indulatosan, aztán nekem semmi közöm a béghez.</p>
<p>– De van nekem hozzád; szólt közbe Feriz.</p>
<p>– No látod, monda Thököli, hisz én sem tudom, mivel sértettem
meg? de ő felszólított s az ilyen felhivásnak ki kell állanunk a
nélkül, hogy kérdeznők, miért? – Lehetnek gyöngéd okok.</p>
<p>– Ne tovább! szólt közbe Feriz, határozzon a sors.</p>
<p>– Helyesen, mondá a gróf, három pénzdarabot véve elő, mikre
Zsigmond király képe volt verve, egy arany, egy ezüst, egy réz, s
oda inté a török borbélyt. Fogjad becsületes férfi e pénzdarabokat,
s hajítsd fel a levegőbe. Az arany a herczeg, a réz én vagyok.
Három közül a melyik kettő egyforma lappal fog leesni, azé a
viadal.</p>
<p>A borbély felhajítá a pénzeket, az arany és az ezüst esett
egyformára.</p>
<p>A herczeg boszúsan inte Feriznek.</p>
<p>– Tehát jer te hamarább. Látszott, hogy szeretne túl lenni az
elsőn, hogy minél elébb Thökölivel állhatna szembe.</p>
<p>Thököli inte a borbélynak, hogy tartsa meg a felszedett
pénzdarabokat s álljon készen kötelékeivel.</p>
<p>– Minek az? szólt gúnynyal a herczeg, én nem vívok első vérre,
hanem utolsóra.</p>
<p>Azzal szembe állt a két bajvívó.</p>
<p>Sokáig néztek egymás szemeibe, mintha elébb villogó tekintetök
nyilaival kezdenék a harczot s azzal egyszerre összecsaptak.</p>
<p>A herczeg ádáz rohanással támadta meg ellenfelét, mintha egy
lélekzet alatt le akarná azt gázolni s sűrű és heves csapásokat
intézett reá teljes erejéből, de Feriz bég megállt azon a nyomon,
melyben lábait legelőször megveté, s bár kissé hátra kelle hajolnia
az iszonyú csapások rohama elől, de karcsú damaszk szablyája,
mintha villámokból vont volna maga körül sátort, védte őt
köröskörül, <span class="pagenum"><a name="Page_44" id=
"Page_44">-44-</a></span> szikrát adva, mikor ellenfele kardjával
majd itt, majd amott találkozott.</p>
<p>A herczeg arcza égett a dühtől. «Nyomorult kölyök!» ordíta
fogait csikorgatva s még egy nyommal közelebb férkőzve hozzá,
két-három oly irtóztató csapást intézett reá, hogy a bég féltérdre
bukott, a midőn egyszerre sebes vérsugár szökelt valahonnan a
herczeg arczába, mire az megdöbbenten lépett hátra s leereszté
kardját.</p>
<p>A viadal hevében nem vevé észre, hogy sebet kapott.</p>
<p>Vigyázatlan heves csapkodásai közben úgy szólván maga ütötte
belé kezét Feriz bég kardjába, épen az ököl alatt, hol az életerek
vannak, s a rándulás, melyet megmetszett inai tőnek, kényszeríté
kardját elejteni.</p>
<p>Thököli odaugrott.</p>
<p>– Herczeg, te meg vagy sebesítve.</p>
<p>A borbély elősietett a kötelékekkel, a megvágott erekből, mint a
szökőkút, lövellt föl a sötétvörös vér, s a herczeg arcza sápadt
lőn egy pillanatra.</p>
<p>De alig kötötte be sérült jobbját a sebész, midőn újra
fellángolt tekintete s Imrének fordulva kiálta:</p>
<p>– Még van egy kezem! – még meg tudok víni veled. Adjátok
balkezembe a kardot! vívok az utolsó csepp vérig!</p>
<p>– Ne nyugtalankodjál, herczeg, szólt Imre udvariasan. A
balszerencse ma ellened volt. Mihelyt sebed begyógyul, parancsolj
velem; szolgálatodra állok.</p>
<p>A herczeg szédülve rogyott elősiető csatlósai vállára, kik őt
eszméletét vesztve vivék alant váró hintajához; sebe sokkal
gonoszabb volt, mint előre látszék s még azt sem lehete tudni, hogy
nem lesz e halálos?</p>
<p>Csak ketten maradtak a küzdtéren: Imre és Feriz.</p>
<p>A bég még ott állt elébbi helyén s szótlanul inte Imrének, hogy
jőjjön.</p>
<p>– Megbocsáss derék bajtárs, szólt a gróf, kissé ki vagy fáradva
s egyenlőtlen lenne köztünk a harcz, ha én pihenten vívnék most
veled. Dőlj le kissé ide mellém a fűbe: <span class=
"pagenum"><a name="Page_45" id="Page_45">-45-</a></span> csatlósom
hideg étket hozott utánunk, falatozzunk elébb együtt; azután majd
ráérünk verekedni.</p>
<p>Feriz bégnek tetszett a fesztelen ajánlat s kardját egy fának
támasztva, leheveredék a fűbe, melyre azalatt Imre csatlósa kiraká
a hideg sültet és gyümölcsöt, melyet ura után hozott, egy
lopótök-alakú ezüst úti kulacscsal együtt, mely tele volt
borral.</p>
<p>Imre visszaadá a csatlósnak a kulacsot.</p>
<p>– Nesze fiam, igyátok ki belőle a bort s merítsétek tele
forrásvízzel, mert Feriz bég nem iszsza a bort, több ivóedényünk
pedig nincsen; tehát a kedvéért ma én vizet iszom, már csak azért
is, hogy egyenlők legyünk.</p>
<p>Feriz bégnek megtetszett a bajtárs fesztelen viselete s szivesen
fogadá az előrakott étket, és ivott vele egy kulacsból, sőt még
felelt is neki, ha kérdezé.</p>
<p>Egy vékony sebforradás látszott a fiatal bég halántéka körül,
melyet a turbán tekercse nem fedezett el.</p>
<p>– Te azt a sebet nem magyartól kaptad? kérdé a gróf.</p>
<p>– Nem: olasztól. Candia szigetén.</p>
<p>– Mindjárt gondoltam. Magyar nem vág így a kard hegyével. Olasz
vivómester keze látszik rajta. Még azt a helyzetet is meg tudnám
mondani, a milyenben kaptad; ellenség volt melletted jobbfelől,
balfelől és szemközt. Te azon remek körvágásokkal, miket az imént
mutattál, védted magadat egyszerre minden oldalról. Ekkor az
előtted álló egyszerre felemelkedett nyergében, s egy bevágással,
melyet te a legtökéletesebben hittél elhárítani, megcsapta kardja
hegyével homlokodat.</p>
<p>– Egészen úgy volt.</p>
<p>– Ez Basanella tanítványainak mesterfogásuk. Erre vigyáznod kell
nagyon, mert e vágás csaknem védhetetlen: a kard egy percz alatt
föl és le vág, mintha sarlóval csapott volna; bármily magasan
tartsad kardodat, keresztül csap rajta. Ez ellen csak egy védelem
van, az pedig a legegyszerűbb a világon: kapd vissza a fejedet
tőle.</p>
<p>– Valában igazad van, szólt Feriz bég mosolyogva s <span class=
"pagenum"><a name="Page_46" id="Page_46">-46-</a></span> azután
megmosva kezeit, újra elővevé kardját. Végezhetünk.</p>
<p>– Nem bánom, szólt Thököli s felvevé könnyedén kardját, oly
kecsesen, mintha egy etuis játékszert fogna meg finom fehér
kezeivel, azt egy delnőnek nyujtandó.</p>
<p>Kiálltak a síkra.</p>
<p>– Még egy szót bajtárs; szólt Thököli barátságos nyájassággal.
Mikor csak másodmagaddal vívsz, ne hadakozzál úgy, mintha csata
közepén tíz ember ellen harczolnál, mert e miatt sok erőt
elvesztegetsz s közelebb bocsátod ellenfeledet magadhoz; inkább
mereszd ki a karodat, hogy csak az öklöd mozogjon.</p>
<p>– Köszönöm a tanítást; szólt Feriz elmosolyodva. Másnak
bizonyosan a szeme közé vágta volna a tanítást, de Imre oly hűséges
pajtáskodó hangon közlé azt vele, mintha csak tréfálni jöttek volna
ide.</p>
<p>Megkezdődött a viadal; Feriz bég szokott hevével nyomult
ellenfelére, mintha vissza akarná neki adni a nyájas tanítást, míg
Thököli nyugodtan, szeliden mosolyogva hányt ellent hevesebb
ellenfelének, mintha csak játszana vele, oly könnyeden, oly
biztosan forgott kezében a kard, annyi kellemmel volt párosulva
minden mozdulatja, alig látszott rajta legkisebb erőtetés; a
leghevesebb csapásokat, miket Feriz bég ellene intézett, kardjának
legkönnyedébb csúsztatásával hárította félre s egyetlen egyszer sem
csapott rá vissza, úgy, hogy utoljára Feriz bég, mintegy
önkénytelen haraggal lépett hátra és kardját leereszté.</p>
<p>– Te csak kötekedel velem, miért nem vágsz vissza?</p>
<p>– Kétszer is megkaphattad volna tőlem Basanella mestervágását,
igen hevesen harczolsz.</p>
<p>Párbajban semmi sem oly megölő, mint az ellenfél nemes
magatartása. Feriz bég egészen dühbe jött Thököli hideg nyugalmán s
csaknem magán kívül veté magát ellenfelére.</p>
<p>– Lássuk hát, hogy te ördög vagy-e?</p>
<p>Azon pillanatban, midőn egy lépéssel közelebb lépett
<span class="pagenum"><a name="Page_47" id=
"Page_47">-47-</a></span> Thökölihez, az egyszerre kimereszté
karját s azon perczben, midőn ellenfele csapását elhárítá, egy alig
észrevehető suhintást tőn kardja hegyével vissza felé, s azon
pillanatban egy égő veres vonal látszott Feriz bég homlokán.</p>
<p>A török ifju meglepetve ereszté le karját, a mint az észre sem
vett csapás után arczára kezde folyni a vér; Thököli elveté kardját
s fehér kendőjét ragadva, rohant egyszerre ellenfeléhez, a
legőszintébb részvéttel törölve annak arczáról a vért, s a
legnaivabb ijedtség remegő hangján mondva:</p>
<p>– Látod: mindig mondtam, hogy vigyázz e vágásra.</p>
<p>Erre a borbély is oda futott kötelékeivel s megvizsgálva a
sebet, vigasztalólag mondá:</p>
<p>– Katona dolog! csak a bőr van megsértve. Három nap alatt
beheged.</p>
<p>Thököli örvendve szorítá meg Feriz bég kezét.</p>
<p>– Ezentúl jó barátok maradunk. Én Istenemre mondom, eddig sem
adtam tudva okot arra, hogy rám neheztelj.</p>
<p>– Örülni fogok barátságodnak, szólt Feriz komolyan; de ha azt
kivánod, hogy ez tartós legyen, e szómat hallgasd meg: soha se
közelíts oly leányhoz, a kit nem szeretsz, hogy téged szeressen; és
ha szereted, akkor ám szeresd, de boldoggá tedd.</p>
<p>– Becsületszavamra mondom, Feriz, viszonza Imre, mind azon
hölgyek közül, kiket azóta láték, mióta téged ismerlek, egyet sem
szeretek s egytől sem kivánok szerettetni.</p>
<p>Feriz bég nem állhatá meg, hogy fejcsóválva el ne
mosolyodjék.</p>
<p>– Úgy látszik, elfeledted, hogy menyasszonyod is azok közt
van.</p>
<p>Thököli zavarodottan ajkaiba harapott s nem adott feleletet,
tréfa számba hagyva menni e nyelvbotlásnak vélt vallomást.</p>
<p>Azzal összeölelkeztek egymással a kibékült bajtársak s a
keresztig visszahaladva, Imre kényszeríté a béget kocsiját
<span class="pagenum"><a name="Page_48" id=
"Page_48">-48-</a></span> elfogadni s azon utazni Ibrailba, maga
pedig lóra ült s elbúcsúzva tőle, megindult a bozzai szoros felé
vezető úton.</p>
<p>A levélhozó csatlós végre azt hivé, hogy csakugyan lesz ideje
elolvasni a sürgős iratokat s e végett megszólítá urát.</p>
<p>– Nos, hol van az a két levél? kérdé a gróf nagy restül.</p>
<p>– Már nem kettő, uram; hanem három.</p>
<p>– Hogy szaporodott meg?</p>
<p>– Flóra kisasszony bízta rám e harmadikat, hogy ezelőtt
félórával erre kocsizott haza felé.</p>
<p>– Tehát előre ment? Lássuk, mit irnak?</p>
<p>Legelső volt Teleki levele, melyet Imre átolvasott; hirtelen
keresztül futotta, mintha nem találná oly érdekesnek, minőnek
igényelve van. Mikor azon pontra jutott, a hol a Flóra feletti
vigyázat ajánltatik neki, egy kicsint megállapodott: «no de majd
utolérjük», gondolá magában s a második levélhez fogott, mely Ilona
névvel volt aláirva.</p>
<p>Kétszer is átolvasá ezt, s harmadszor újra hozzá fogott, arcza
láthatólag kipirult. Önkénytelen felsóhajta, s a levelet eldugá
keblébe épen szive fölé s mélázva tekinte maga elé, mintha önszive
dobogását hallgatná.</p>
<p>Azután feltöré a harmadik levelet.</p>
<p>Jegygyűrűje volt benne, egyéb semmi. Egy szó, egy betü sem azon
kívül.</p>
<p>Imre nehány perczig elbámulva tartá azt kezében; még a paripa is
megállt vele. Arcza nehány pillanatra elsápadt s feje
aláhajlott.</p>
<p>Percz mulva ismét felegyenesedék; s elég fenhangon, hogy más is
meghallhassa, kiálta:</p>
<p>– Istenemre, ez jobbkor nem jöhetett!</p>
<p>Azzal elveté a levélborítékot, melyben gyűrűje volt s azon
iratot, melyet keblébe rejte, elővevé, abba tekergeté azt bele s
visszatéve ismét szive fölé, arcza kigyuladt, keble kitágult s
megfordítva lova fejét, jó kedvvel mondá csatlósainak:</p>
<p>– Nem megyünk Erdélybe. Vissza Mehádia felé… <span class=
"pagenum"><a name="Page_49" id="Page_49">-49-</a></span></p>
<h2>ORSZÁGOS GONDOK.</h2>
<p>Néhány héttel idősebb az év, a mióta Rumnikból távozni láttuk
Thökölit a három levél olvasta után, és íme Teleki Mihály még
mindig Gyulafehérvárott időzik és nem indult el az erdélyi hadakkal
Dévára.</p>
<p>Több nap óta rosszul érzi magát, a szobát sem hagyhatja el,
tagjait valami tolvaj-láz állta el, arcza elvesztette szinét, alig
birja magát fentartani, s minden ize fáj, ha mozdul.</p>
<p>Nyugalomra volna szüksége, de egy perczig sem lehet szabadon;
mikor már minden panaszost és ügyesbajost el bírt utasítani
küszöbétől, akkor meg majd a fejedelem, majd a török követ ront rá
a maga ügyeivel.</p>
<p>Most is épen Naláczi van nála, ott áll az ablakban, míg Teleki
karszékében ül. Minden tagja reszket a láz miatt, lélekzete forró
és arcza sápadt, mint a viasz, ajkait alig bírja összefogni.</p>
<p>Széke mellett apródja áll, a fiatal Cserei, míg oldalvást egy
szegletbe huzódva, egy alig észrevehető alak kuczorog, ki oly
megszontyolodott képpel huzódik a falhoz, mintha bele kivánna
bujni. A sötétség és a szomorú vonások miatt rá sem ismernénk ez
alakra, ha csak Teleki meg nem nevezné, szidva a meghunyászkodott
embert, mint a bokrot, a nélkül, hogy oda nézne: csaknem háttal
levén felé fordulva.</p>
<p>– Kegyelmed, Szénási mester, egy véghetetlen ügyetlen ostoba
ember.</p>
<p>– Kérem alássan…</p>
<p>– Ne kérjen semmit. Én kegyelmednek csupa szánalomból egy kis
hivatalt engedék, hogy a népet üdvös nevelésben részesítse, s
kegyelmed a helyett babonákkal bolondítja a közönséget.</p>
<p>– Én úgy gondoltam, kérem alássan… <span class=
"pagenum"><a name="Page_50" id="Page_50">-50-</a></span></p>
<p>– Mit gondolt kegyelmed? Tán csak nem gondolta azt, hogy nekem
szolgálatot tesz vele?</p>
<p>– Nekem Naláczi úr ő kegyelmessége mondta.</p>
<p>Naláczi a fejét csóválta s szemre főre nézett.</p>
<p>– Látja kegyelmed, milyen nagy bolond kegyelmed? vágott közbe
Teleki. Naláczi uram azt mondhatta kegyelmednek – mert én nem
tudom, hogy mit mondott – miszerint jó volna kegyelmednek
befolyását a népre oly módon felhasználni, hogy előtte a történt
Isten-csodáit felemlítvén, azt egymás iránt való szeretetre s
hűségre buzdítsa, de nem hogy kegyelmed maga is csodákat csináljon,
kigondoljon, azokat terjeszsze, s a népet harczi jóslatokkal
rémítgesse.</p>
<p>– Én azt gondoltam… (A jámbornak nem volt módjában egy
megkezdett mondatot bevégezhetni.)</p>
<p>– Tán biz azt, hogy mivel én most hadakat gyűjtök, nekem nagy
szolgálatot tesz vele, ha háborút predikál? Azt szeretném, ha
minden kardot eláshatnék a föld alá.</p>
<p>– Engedelmet…</p>
<p>– Takarodjék kegyelmed előlem. Meg ne lássam többet. Három nap
mulva elhagyja Erdélyt, mert különben én vitetem ki s azt nem
köszöni meg.</p>
<p>– Instálom alássan, rimánkodék az ember, mi tevő legyek, ha
méltóságod megvonja tőlem kegyelmét?</p>
<p>– Tegyen kegyelmed, a mit akar. Menjen el Szathmárba, szegődjék
be báró Kopp uramhoz inasnak, vagy Kászonyihoz iródeáknak. Most
épen irni fogok nekik, majd megemlítem kegyelmedet a levélben, s
azt maga elviheti.</p>
<p>– De hátha nem fogadnak fel.</p>
<p>– Maradjon el kegyelmed ott akármi bérre, hiszen éhen nem hagyom
meghalni. Hanem csak mentül előbb pusztuljon előlem.</p>
<p>A magister nagy remegve eltávozott, zsebkendőjével törülve
szemeit.</p>
<p>– Uram, mondá Naláczi egyedül maradva, árt ez a hevesség.
<span class="pagenum"><a name="Page_51" id=
"Page_51">-51-</a></span></p>
<p>– Az ilyen emberrel ez a bánásmód: szidni mindenért, a mit tesz,
mert különben megcsal, elárul, – ütni, dobni, kergetni, éreztetni
vele nyomorult szerepét, ha azt nem akarjuk, hogy bennünket játszon
ki.</p>
<p>– Nem úgy értettem. Méltóságodnak árt az indulatoskodás.</p>
<p>– Sőt inkább ez tart fenn; ha boszuságaim elfogynának, rég
ágyban fekvő beteg volnék. Fogja kegyelmed ezt a nehány tallért,
vigye utána annak a semmirekellőnek, s mondja meg neki, hogy nagyon
haragszom rá, azért iparkodjék jövendő magaviseletével
kiengesztelni maga iránt, akkor aztán én sem felejtkezem meg róla.
Mondja meg neki, hogy várjon a kapuban az irandó levélre s ha
kezéhez vette, csak iparkodjék ki Erdélyből sietve. Említse meg
neki, hogy a kolozsvári piaczon történt dolgait még nem tudom, mert
ha tudnám, korbácscsal veretném ki az országból; akkor legalább
sietni fog.</p>
<p>Naláczi nevetett és kiment. Teleki bágyadtan hajtotta fejét
széke vánkosára s kérte apródját, hogy egy flanelldarabbal
nyakacsigáját dörzsölje erősen.</p>
<p>Ezalatt jön a fejedelem maga. Arcza a részvéttől haragos. Még az
ajtóban elkezd pörölni Telekire.</p>
<p>– Hát kegyelmed miért nem feküdt le, ha megparancsoltam? Illik-e
ilyen meglett férfinak oly szófogadatlanul viselni magát, akár egy
makranczos gyerek? miért nem fogadja el az orvost, miért nem enged
magán eret vágatni?</p>
<p>– Nincs nekem semmi bajom, nagyságos uram. Egy kis
hæmorrhoidalis alteratio az egész. Megszoktam már. Minden
æquinoctium közeledtekor előfordul.</p>
<p>– Ej, ej, Teleki Mihály, nekem hiába beszél kegyelmed. Kegyelmed
nagy beteg. Kegyelmednél lelki baj idézi elő a testit. Illik-e ez
keresztyénhez? így megilletődni azon a házasság-elmuláson, mintha
Flóra hugom nem válogathatna akár ötven kérő közül, és különb
férjet, mint Imre úrfi, kinek «mind a vízig szárazon!»</p>
<p>– Bizony eszemben sem tartom én azt. <span class=
"pagenum"><a name="Page_52" id="Page_52">-52-</a></span></p>
<p>– Kegyelmed rosz keresztyén, ha mondom. Kegyelmed nem szeret sem
Istent, sem embert, sem családját, sem engemet.</p>
<p>– Uram! szólt könyörgő hangon Teleki.</p>
<p>– Mert ha szeretne bennünket, megkimélné magát és lefeküdnék, s
nem kelne fel, míg meg nem gyógyul.</p>
<p>– De ha én lefekszem…</p>
<p>– Hát azalatt pihenjen más is. Nem esik ki a világ feneke, ha
kegyelmed három nap az ágyat nyomja: csak rajta, szaporán, én addig
el nem megyek, míg kegyelmedet az ágyban nem látom.</p>
<p>Telekinek mit volt tenni? le kellett feküdnie felsőbb
meghagyásból.</p>
<p>– Innen pedig az én engedelmem nélkül fel nem szabad kelni,
szólt a fejedelem, s maga elé intve Csereit, ahoz intézé szavait:
«te fiú, gondod legyen reá, hogy urad ágyát el ne hagyja, tudod?
ezt én parancsolom! és a míg meg nem gyógyul, semminemű terhelő
munkát, sem irást, sem olvasást, sem toll alá mondást neki meg nem
engedsz, erre én felhatalmazást adok neked és annak szigorú
teljesítését követelem. Sem pedig ezen szobába rajtam, az orvoson
és családtagokon kívül senkit belépni nem engedsz. Jól
megtartottad-e? – Kegyelmed pedig, Teleki Mihály uram, takaródzék
be jól, s dörzsöltessse meg egész testét gyapjuszövettel, igyék jó
izzasztó szereket, a nyakára tetessen mustárt s hagyja rajt, a míg
kiállhatja, este felé pedig vegyen jó forró lábvizet sóval és
korpával, és ha eret nem akar vágatni, tetessen hat pióczát
halántékaira, a többit az orvos majd megmondja; addig is ne
resteljen ezekből a «pilulæ de cynoglosso»-ból szedegetni,
csalhatatlan hatásuk van. – Ezzel egy katulyát nyomott Teleki
markába a fejedelem, tele azon ártatlan szerrel, melyet akkor
«árnős labdacsok» neve alatt házi orvosságképen tartottak
divatban.</p>
<p>– Mind jól lesz, nagyságos uram.</p>
<p>– Így ni. Este felé ismét meglátogatom kegyelmedet. <span class=
"pagenum"><a name="Page_53" id="Page_53">-53-</a></span></p>
<p>Azzal nyugodtan eltávozott a fejedelem, gondolván, hogy ezt
ugyan jól megijesztgette.</p>
<p>Alig tette be azonban maga után az ajtót, midőn Teleki inte
Csereinek, hogy hozza oda az érkezett leveleket.</p>
<p>Az apród tétovázva tekinte rá.</p>
<p>– A fejedelem ő nagysága meghagyta… szólt figyelmeztetőleg.</p>
<p>– A fejedelem szereti a tréfát, viszonzá a tanácsúr. Magam is
szeretem, mikor ráérek. Bontsd csak fel a leveleket s olvasd fel
előttem.</p>
<p>– De mit fog mondani a fejedelem?</p>
<p>– Neked én parancsolok fiam, nem a fejedelem. Olvasd csak és ne
törődjél velem, ha engem nyögni hallasz.</p>
<p>Cserei megnézte az egyik pecsétet s nem merte azt feltörni.</p>
<p>– Kegyelmes uram, ez secretum sigillum.</p>
<p>– Csak bontsd fel bátran, szolgám. Még rád nézve nem
veszedelmesek az ilyen titkok, gyermek vagy te még arra, hogy
azoktól félhess.</p>
<p>Cserei felbontá a levelet s megnézve az aláirást, alig
hallhatóan rebegé: «<i>Leopoldus</i>».</p>
<p>Teleki félkönyökre dőlve, hallgatá.</p>
<div class="blockquot">
<p>«Fenséges fejedelem! Nekem őszinte kedveltem!»</p>
<p>«Hírül vevém báró Mendingi Kopp és tisztelendő Kászonyi
uraiméktól, mily nagy jó akarattal viseltetik nagyságod irántam és
az egész keresztyénség ügye iránt, s nagy kedvvel fogadom
nagyságodnak e részbeni készségét, s valamikép a jelen mozgalmak
kezdetén minden törekvésem abban határzódott, hogy a keresztyénség
fejedelmei jogaik és szabadságaikban megtartassanak, aként nem
legkisebb oka ez annak, hogy a mostani török háború kigyuladt, s az
egész ottomán hatalom engem és birodalmaimat felforgatni készül; de
reménylem, hogy e barbarok dühének a külső királyok és választó
fejedelmek egyesített erejével s Istennek segítségével oly akadályt
gördítendek elé, hogy hitszegő harczaiknak büntetésével
<span class="pagenum"><a name="Page_54" id=
"Page_54">-54-</a></span> térendnek vissza. Egyébiránt fenségedet s
Erdély karait és rendeit királyi védelmemről mind addig biztosítom,
míg az irántami jó akaratban megmaradnak; s e jó egyetértés
fentartására a fentisztelt báró Kopp és tisztelendő Kászonyi
uraimékra bíztam az összeköttetést. Többire nézve jó egészséget és
minden szerencsét kivánok fenségednek stb.»</p>
</div>
<p>Cserei félve tekintgetett ajtóra, ablakokra, ha nem
hallgatózott-e valaki?</p>
<p>(Tehát Thököli eltávozta óta sok dolog megváltozott, a miről nem
is álmodott senki!)</p>
<p>Most lássuk a másik levelet.</p>
<p>Csereinek még csak most kezdett izzadni az üstöke, midőn a
felszakított levél alatt a fővezér aláirását megismeré, ki
Nándorról irt a fejedelemnek ily szókkal:</p>
<div class="blockquot">
<p>«Legdicsőbb fejedelem!»</p>
<p>«Őszinte szeretettel teljes üdvözletünk után, jelentjük te neked
barátságosan kedveltünknek, miszerint a hitetlen ellenség a mi
urunknak, a leghatalmasabb szultánnak várát, Nyitrát, megszállván,
az ott berekesztett vitézek segélyére hadseregünk egy részét
megindítottuk. Melyre nézve szükséges, hogy ti is egész haderővel s
az illető hadi készülettel minden időhaladék nélkül siessetek,
észszel és erővel a mi hadainkhoz csatlakozván, az ellenség
törekvéseinek szemközt menendők. Hiszszük, miként ti Isten
kedvezése mellett a hatalmas szultánnak hasznos szolgálatokat
fogtok tenni s eként részesülendtek az ő kegyében és bőkezűségében.
Mi pedig az ünnepek bevégeztével, melyek után bőjtjeinket szoktuk
teljesíteni, követni fogjuk az előreküldött hadakat
megszámlálhatatlan seregeinkkel, azalatt ti férfiasan feküdjetek
neki a dolognak, s hűségeteket teljes hadi tettek által tegyétek
ragyogóbbá. Béke azokkal, a kik Istennek engedelmeskednek stb.»</p>
</div>
<p>A szegény Csereit, mire végig olvasta a levelet, jobban lelte a
hideg, mint az urát. Nyugtalanul leste a tanácsúr <span class=
"pagenum"><a name="Page_55" id="Page_55">-55-</a></span> arczát, de
a mi annak vonásaiban látszott, az csak testi fájdalom volt, nem
lelki szorongattatás.</p>
<p>A vér arczába volt tolulva, halántékaiban láthatólag lüktettek
az erek.</p>
<p>– Eredj fiam, szólt alig érthető hangon, hozz egy pohár vizet,
tégy bele két késhegynyi rheumot, s add innom.</p>
<p>Cserei azt hivé, hogy beteg főnöke nem is figyelt a levél
tartalmára a visszatérő láz miatt s néhány percz alatt elkészítve a
rhebarbarás vizet, oda adta neki inni, mire Teleki takarója alá
bújt. Attól azonban semmivel sem lett jobban, a láz kitörte, hogy
szinte reszketett bele. Cserei futni akart orvosért.</p>
<p>– Hová indulsz? kérdé Teleki. Hozz tintát és pergament, és
irj.</p>
<p>Az apród bámulva teljesíté a parancsot.</p>
<p>– Huzd ide a gömbölyű asztalt s ülj mellé. Ird, a mit
mondok.</p>
<p>Az ifju kezében reszketett az irónád, melyet zavarában tinta
helyett a porzóba mártogatott.</p>
<p>Teleki szaggatott szóval mondatolt, a hogy a láz engedé.</p>
<div class="blockquot">
<p>«Méltóságos fővezér! Nekem legkedvesebb uram!»</p>
<p>«Miszerint a hatalmas szultán ellenségei ellen, kik Nyitra várát
ostromolják, a már megindult hadakkal egyesülni törekedjünk, azt
méltóságodnak hozzánk küldött leveléből megértettük, melyet is ez
országnak bárha kevesecske hadi maradványaival teljesíteni a
legpontosabban készek volnánk, ha-ne-ha e nem eléggé meleg
tartományban mindennemű takarmánynak, szénának, úgy mint abraknak
hiányával nem volnánk, melynek mihelyt bővében leszünk, méltóságod
rendeletének készen fogunk engedelmeskedni. Ezenkivül híre kezd
terjedezni, mintha Erdélyország határain ellenséges hadsereg
kezdene mutatkozni, mely törekvés ámbátor nem titok, mégis ha
valósulni fog, szükséges leend, hogy teljes erőnkkel és feszült
vigyázással kisérjük. Annak idejében <span class="pagenum"><a name=
"Page_56" id="Page_56">-56-</a></span> tudósítni fogjuk
kegyelmedet, kit addig is Isten kegyelmébe ajánlunk stb.»<a name=
"FNanchor_4" id="FNanchor_4"></a><a href="#Footnote_4" class=
"fnanchor">4)</a></p>
</div>
<p>Cserei felsóhajtott, magában gondolván, hogy hát ha azt felelik,
hogy lesz ott zab is, széna is?</p>
<p>De Teleki jobban tudta, hogy a tavalyi rosz termés és
vizáradások miatt a török sereg is nagy szükséget szenved széna
dolgában s ugyanaz, a mi nála ok a késedelemre, ok amannál a
sietségre. (Im ebből láthatjuk, mint épülnek a világesemények holmi
szénaboglyákon is!)</p>
<p>– A második levelet czimezd méltóságos báró Mendingi Kopp és
főtisztelendő Kászonyi Ákos uraiméknak, a szathmári várőrség
főparancsnokainak; folytatá Teleki s tovább mondatolt Cserei tolla
alá, az időszakok csendje alatt hallható levén fáradt nyögése, mit
a gyötrő láz sajtolt ki kebléből.</p>
<div class="blockquot">
<p>«Örömmel értesültünk kegyelmetek czéljáról, miszerint hitünk
ellenségeinek egyik bejáró kapuját, melyen át szüntelen készen
állhat megrontásunkra, iparkodnak elfoglalni: segítse kegyelmeteket
e szándékukban az irgalmas Isten! Ha ez alkalommal kegyelmetek
egyuttal Erdély ellen is ráérnek látszólagos fegyverzajt intézni,
hogy ez által a törököktől kivánt hadjáratbóli elmaradásra okszerű
mentségünk lenne,<a name="FNanchor_5" id="FNanchor_5"></a><a href=
"#Footnote_5" class="fnanchor">5)</a> nekünk nagy könnyebbséget
szereznének általa: egyébiránt is, ha bár kényteleníttetnénk is
hitünk ellenségei mellett a keresztyénség ellen hadsereget
szolgáltatni, biztosítjuk kegyelmeteket, hogy annak csak neve lesz
hadsereg. Egyébiránt Isten oltalmába ajánljuk kegyelmességteket
stb.</p>
<p>P. S. Ezen levelünk vivőjét használhatják kegyelmetek postának s
más affélének.»</p>
</div>
<p>Cserei bámulva kezde nézni urára, kiben a lelki izgatottság
győzni látszott a test lázas állapotján. <span class=
"pagenum"><a name="Page_57" id="Page_57">-57-</a></span></p>
<p>– Fogj egy harmadik levelet. Czimezd méltóságos Ebéni László
uramnak, Kolozsvár városa helyettes kormányzójának.</p>
<div class="blockquot">
<p>«Sietünk kegyelmeddel tudatni, miszerint a szathmári várőrség
vezére részéről oly előkészületek tétetnek, melyek gyanítani
engedik, hogy általa beütés terveztetik Erdélybe. Lehet ugyan, hogy
ez nem egyéb merő ostentatiónál, de mégis jó lesz kegyelmednek
fegyvereseit a végett készen tartani, ha netalán eszébe juthatna
vak lármánál egyebet is intézni ellenünk. Mi addig is
felfüggesztjük a hadaknak Magyarországba kiindítását, nehogy míg mi
egyfelől támadunk, addig másfelől Erdélyt védetlen hagyjuk. Még
egyszer tanácsoljuk kegyelmednek a legfigyelmesebb felvigyázást
stb.»</p>
</div>
<p>Cserei az utolsó szót leirván, egész megnyugvással veré ki a
nádjából a tintát.</p>
<p>– Most fogd e leveleket s vigyed át a fejedelemhez, hogy írja
alá.</p>
<p>– Hátha pofon üt, hogy kegyelmedet dictálni hagytam? monda az
apród megijedve.</p>
<p>– Ne törődjél vele, fiam. Elszenvedheted a hazáért. Engem is
megvertek elégszer, míg gyermek voltam, mégis megnőttem. Ezzel
befelé fordult és magára voná takaróját.</p>
<p class="center">* * *</p>
<p>Cserei szerencséjére a fejedelem-asszony szobáiban találta
Apafit s így kikerülte a pofont, a levelek aláirattak s rögtön
szétküldettek minden irányban s a lehető legrövidebb idő alatt
kéznél volt mind a három. Hogy mi siker követte őket, azt majd
meglátjuk.</p>
<p>A Kiuprili káromkodott, midőn a magáét elolvasta s esküdött
erősen, hogy ha nincs abrak Erdélyben, majd megabrakolja ő uraim ő
kegyelmeiket!</p>
<p>Báró Kopp és Kászonyi összemosolyogtak a nekik irt levélre; a
kormányzó szakállába mormogta: «én nem bánom, csak te ne bánd.»
<span class="pagenum"><a name="Page_58" id=
"Page_58">-58-</a></span></p>
<p>Ebéni uram pedig elolvasva a maga levelét, eltette szépen ad
acta, boszúsan mormogván: «ha én minden kószahírre, vak lármára és
azt-mondjákra fegyverbe akarnám állítani a népet, akár egyebet sem
tennék, mint egész nap üttetném a dobot. Látszik, hogy egyéb dolga
sem volt Telekinek, mint untában nekem irdogálni.»</p>
<h2>A NAGYVÁRADI NAP.</h2>
<p>Hogy a láthatár tisztán álljon előttünk, szükségesnek találjuk
elmondani, miszerint ezen időben két nevezetes pont vala
Magyarországon Erdély közelében: Nagyvárad és Szathmár-Németi,
melyeket úgy szólván Erdély kapuinak lehete nevezni; – jó menedék,
ha kulcsaik az ország kezében voltak, de annál nagyobb veszedelem,
ha idegen kéz rendelkezett velök.</p>
<p>Ez idő szerint Szathmárt német sereg tartja megszállva,
Nagyváradot a török, s amannak sisaktaréjai ép oly fenyegetőleg
tekintgetnek be az ország határán, mint ennek félholdjai.</p>
<p>Azon helységek és puszták lakói, kik e két vár közé szorultak,
soha sem tudhatják, melyik úton várják az ellenséget? mert oly
felfordult világban, mint az akkori, minden fegyveres ember
ellenség, akár kurucz, akár labancz, akár török, a ki elől rejteni
kell buzát, marhát és szép feleséget, s a barátság éppen annyiba
kerül velök, mint az ellenségeskedés, sőt néha két annyiba; mert ha
Szathmártt megtudják, hogy valaki szép szerével szénát és gabonát
engedett elvinni a váradi portyázóknak, a nélkül, hogy a fejét
elébb beverette volna, másnap büntetésül ők látogatják meg, s
viszont, ha a török megtudja, miszerint valamely úri háznál
szivesen fogadták a szathmáriakat, sőt tán a ház kisasszonya még
beszélgetett is valamelyik tiszttel: csak azt várja, hogy azok
odább menjenek, azonnal rajta üt az úri lakra s felgyújtja azt:
hogy alatta szathmári tisztek <span class="pagenum"><a name=
"Page_59" id="Page_59">-59-</a></span> többet ne hálhassanak; a
házi kisasszonyt pedig elviszi háremébe: hogy szathmári tisztekkel
többet ne beszélhessen.</p>
<p>Végezetül maradt még egy harmadik ellenség. És ez az ecsedi
láptól az alibunári mocsárig lakozó minden nemzetbeli betyárok és
rablók számbavehetetlen gyülevésze, kik aztán az okot sem keresik,
a miért valakinek a gulyáit elhajtsák s házait is feltörjék; s kik
közül néha egy-egy bátrabb és szerencsésebb legényt felkap a hír:
merényleteket beszélvén felőle, mik a hihetetlenséggel határosak, s
a kit azután a betyárok mintegy vezérökül, tekintélyül tartanak,
bárha soha nem látták is.</p>
<p>Ezen években valami Kökényesdi Feri a hírre kapott haramjafőnök,
kiről minden faluban, minden pusztán tudtak valami hallatlant,
valami csodálatost, valami rendkivülit mesélni: a tizenhét
zászlóalja zsiványról, kik egy szavára készen voltak a
leghihetetlenebb merényletekre, elsánczolt földvárairól a
bélaborai, az alibunári mocsárokban, miket semmi halandó ellenséges
szándékkal meg nem közelíthetett, s a hol ha körülfogták volna is,
itéletnapig elélhetett öt-hat ezred magával, – a kunsági buczkák
között elrejtett kincses tárházairól, mikre maga is csak lova
szaglása után tud rátalálni, és egy jó paripáról, mely egy
itatással fut el a Tiszától a Dunáig s kétezer lépésről megérzi az
ellenséget, s nyerít, ha az ura alszik, vagy szeretőjével a
kocsmában dőzsöl; óriási erejéről, hogy tíz pandúrral egy maga
megbirkózik, és sem kard, sem golyó nem járja, s valahányszor
üldözésére mennek, tengert áraszt maga és kergetői közé, hogy azok
kénytelenek visszafordulni.</p>
<p>A ki azonban e mondák után akarna magának e rablóvezérről
fogalmat szerezni, az meglehet, hogy igen regényes, de nagyon
valótlan alakját látná annak maga előtt.</p>
<p>Kökényesdi uram se nem óriás, ki az embereket gúzsnak facsarja,
se nem bűvész, ki üldözőinek szemefényét veszti, – legfeljebb is
némi cseh pandurok nézhették az utána keletkezett <span class=
"pagenum"><a name="Page_60" id="Page_60">-60-</a></span> délibábot
hullámzó tengernek: – ő egy jámbor tekintetű, alacsony, szikár
alakú hódmező-vásárhelyi polgár, kinek ott helyben öt háza és két
tanyája van, miktől ő becsületesen fizeti a porcziót s magának
vannak gulyái és ménesei, de a miket ő darabról-darabra be tud
bizonyítani, hol és mikor és kitől vette? Azok közt egy darab sincs
lopott.</p>
<p>És mégis mindenki jól tudja felőle, hogy házai, gulyái, ménesei
mind nem Isten hirével szereztettek és senki sem vonja kétségbe,
hogy az elhírhedt harámbasa, kiről az ország minden szélében annyit
beszélnek, senki sem más, mint ő.</p>
<p>De ki birná ezt rá bizonyítani?</p>
<p>Látta-e őt valaki valaha rabolni?</p>
<p>Ismertek-e rá valaha rablások, feltörések, gyújtogatások
alkalmával?</p>
<p>Nem mentette-e ki magát mindenkor a legfényesebben, ha
vádoltatott?</p>
<p>Mikor híre volt, hogy Kökényesdi Mármaros vármegyét végig
rabolta, nem bizonyította-e be öt-hat élő tanú által, hogy ő
ugyanakkor odahaza tanyáján szántott, vetett? s lehetett-e a
birónak nagyon kutatni, ha vajjon hitelesek-e az előállított
tanúk?</p>
<p>Hallotta-e valaki, hogy valaha Vásárhely határában loptak volna
az ő nevében, vagy adtak volna el vásárhelyi szabadságon általa
lopott jószágot?</p>
<p>A kik őt Vásárhelyen felkeresték, egy tisztességes, jámbor gazda
embert találtak benne, a ki maga hányta a szénáját, hogy csak úgy
izzadt bele a tenyere; a kiket pedig Kökényesdi maga keresett fel,
távol az ország tulsó szélében, azok nem látták az ő arczát soha;
utána menni pedig, hogy őt üldözzék, nagyon fáradságos munka lett
volna. Legény legyen az, a ki neki nyomába hág, ha egyszer lován
ülve a puszták végtelenjének veszi az utat, a kinek szive vissza ne
döbbenjen, ha őt a tekervényes homokbuczkák s a járatlan
ingoványokba követni akarja! s <span class="pagenum"><a name=
"Page_61" id="Page_61">-61-</a></span> végtére, ha két-három
vármegye egyesül is, hogy őt kifogja, engedi magát hajtani a
negyedik vármegye határáig s mikor azon átugratott, akkor elkezd
lassacskán ballagni s üldözői szeme láttára legelni ereszti lovát s
maga lefekszik mellé a bundájára; – az ott már török határ, s jól
tudja, hogy Lippán túl nem mernek üldözői jőni, mert ott már a
temesvári basa parancsol.</p>
<p>Sőt az is gyakran megesik, hogy ha vagy egyik, vagy másik párt
nem bír ellenfeleivel, odaizen a buczkák közé, a hol mindig talál
valakit, a ki magát Kökényesdinek nevezi, nem egyet, nem is kettőt,
s előadván neki a maga ügyét, ráuszítja ellenfele vármegyéire s
Kökényesdi uraimék az ilyen dolgokban nem igen scrupulosusok; ha a
német fizet, megrabolják a törököt, ha a török fizet, megrabolják a
németet; – mikor pedig azt mondom: «törököt vagy németet», érteni
kell alatta azokat a magyar és oláh falvakat, mik a német vagy a
török hatóság alá tartoznak.</p>
<p>Azonban, hogy a történet folyamára térjünk, vala ez időben a
szathmári várőrség között egy Rákóczy László nevezetű százados. A
Rákóczy-család tudniillik Zrínyi Ilona férjének pápistává létele
után nagyobbára odafenn Bécsben neveltetvén, közülök egynémelyek a
császári armádiában foglalának tiszti hivatalokat, s azon helyeken
velök született vitézségök miatt igen kedveltek valának. Így lett
Rákóczy László is muskétások századosa, s hogy századja nagyobb
részt magyar legényekből állott, azon éppen úgy nem kell
csodálkozni, mint hogy az erdélyi fejedelem német ezredeket
tartott, még pedig legfontosabb váraiban, Kolozsvárott, a
fővárosban, Székelyhidán és maga mellett, a merre járt.</p>
<p>Történt, hogy ezen Rákóczy László, ki igen formás, jó termetű,
de hallgatag és jószivű legény vala, beleszerete Rékason lakó
Rhédey Ádámnak Krisztina nevű hajadon leányába, s miután a leány
apja beleegyezett, hogy azt elvehesse, gyakorta lejárt hozzá
Szathmárból, – már mint menyasszonyához, – több tiszttársával
együtt s mint magától <span class="pagenum"><a name="Page_62" id=
"Page_62">-62-</a></span> értetődik: ott a háznép által mind ő,
mind társai mindig vendégszeretettel lőnek fogadva.</p>
<p>Fülébe megy ez a nagyváradi basának, hogy egy rékasi földesúr
német katonatiszthez akarja adni a leányát, még tán azt is
megsúgták neki, hogy a leány igen szép és kellemetes. Nosza
lelopódzik egy éjszaka Haly basa a maga spahijaival Nagyváradból s
meglepvén a rékasiakat, ott Rhédey Ádám házát felgyújtja, prédára
ereszti, magát megvereti korbácscsal s kikötteti a kútkámvához,
leányát pedig az ijedtségtől félholtan, maga mellé vetve a
nyeregbe, az égő falu világánál visszanyargal Nagyváradra.</p>
<p>Rákóczy László, ki másnap menyegzőre és vigalomra jött, torra és
pusztulásra érkezék, elbujt cselédek, kik sövények mellől, honnan
bújtak elő, mondák el neki, hogy mi történt az éjszaka? s hogy Haly
basa elrabolta menyasszonyát.</p>
<p>A vőlegény különben is szótalan volt, de meg magyar embernek nem
is szokása sokat beszélni, mikor valami nagyon bántja: egy szót sem
szólt társainak, hanem visszament a kormányzóhoz, s arra kérte,
hogy engedje őt a maga századjával elmenni Nagyvárad ellen.</p>
<p>A tábornok látva, hogy arról le nem beszélheti: a fiú, ha máskép
nem, egy maga kész a törökségnek neki rontani; komolyan vevé a
dolgot, megigérve, hogy nemcsak a maga századját, de az egész
várőrséget kezére adja, csak hogy ő meg iparkodjék a környékbeli
nemességet rábirni, hogy mellette fölkeljenek a váradi török
ellen.</p>
<p>Azoknak pedig csak egy szót kellett szólni, hogy mindnyájan
fegyvert fogjanak, mert alig volt egy, kit meg ne raboltak, meg ne
vertek, vagy legalább meg ne csúfoltak volna. Számtalannak megölték
valami rokonát, vagy elrablák nővéreit, s csak azt kellett látniok,
miszerint tekintélyesebb rendes haderő készül a török ellen, hogy
rögtön csatlakozzanak hozzá.</p>
<p>Ez volt azon tervezett vállalat, melyről Teleki báró Koppnak
írt, előre tudósítva levén felőle, s mely okot <span class=
"pagenum"><a name="Page_63" id="Page_63">-63-</a></span> adott neki
a magyarországi hadjáratból elmaradni, úgy viselhetvén magát a
török szeme előtt, mint a ki veszélyben forgó szövetségesét, a
váradi basát, segíteni szándékozik, s az onnan fenyegető veszély
ellen védi az országot; egyúttal azonban arra is gondja volt a
bölcs tanácsos úrnak, hogy ha netalán báró Koppnak eszébe jutna,
azt, a mit ő csak tréfa és látszat fejében kért, oly formán
teljesíteni, hogy valósággal ráüssön Erdélyre, azon esetre a
torkában fekvő Kolozsvár is el legyen készülve a tréfát a maga
korlátai közé visszautasítani; e végett írt tehát Ebéni
uramnak.</p>
<p>Hogy Ebéni uram mily bölcsen veté félre e levelet, azt már
láttuk, míg a szathmáriak, megértve, hogy Telekinek jól esnék, ha
egy kicsinyt ráijesztenének, meg sem engedék pihenni magister
Szénásit, hanem menten elküldék Kökényesdi uram fölkeresésére.</p>
<p class="center">* * *</p>
<p>A török egyszer elfoglalván Nagyváradot, abban annyira
megfészkelte magát, mintha igazolni akarná a muzulmán traditiót,
hogy soha el ne hagyjon egy várost, melyet elfoglalt, önkényt, és
fel ne adja azon helyet, hová templomot épített;<a name=
"FNanchor_6" id="FNanchor_6"></a><a href="#Footnote_6" class=
"fnanchor">6)</a> nem is igen sűrűen emlékezik a történetirás olyan
esetekre, hogy török capitulatio útján engedett volna át valami
várat, ha csak erővel el nem vették tőle.</p>
<p>1660-tól fogva, midőn Haly basa e várat elfoglalá, a közte és az
ó-város közti téren egy egész új török város keletkezett, bekerítve
erős palánkokkal, miken át csak szűk kapukon volt bejárás. Ez új
várost merő török kalmárok lakták, kik vásárt ütöttek a várőrség
által rabolt portékákkal, s egész Bagdadig le kereskedtek a Haly
basa spahijai által szépen összegyűjtögetett marhákkal és
rabszolgákkal. Már akkoriban Magyarországon nem igen volt mit
rabolni mást, mint gulyákat és rabszolgákat; hanem <span class=
"pagenum"><a name="Page_64" id="Page_64">-64-</a></span> hisz a
szép, deli termetű hajadonokat, s az izmos, munkára termett
legényeket folyvást a legkelendőbb árúczikknek lehete tartani,
miket a váradi portyázók potom pénzért vesztegettek az erzerumi
kalmároknak s ezek viszont méregdrágán adhatták el nekik kivülről
hozott kelméiket és füstölőiket.</p>
<p>Így lett évről-évre nevezetesebb vásártere a török
szatócs-világnak a váradi Váralja, egyik faház a másik hátára
épült, keresztbe, hosszába, kinek hogy eszébe jutott; úgy hogy
utoljára utcza is alig maradt benne, hanem az emberek szomszédjaik
házain keresztül jártak a magukéba: szóval az egész egy török
csiflik alakját vette magára, a hol czifraság és ragyogvány fedezte
a szennyet, a fából össze-vissza tákolt épületek beterítve pompás
keleti kelmékkel, az utczákon esztendős szemét és gazdátlan kutyák
csordái, s ha a szűk sikátorokban két teve összetalálkozott, ki nem
kerülhette egymást.</p>
<p>Az összegyűjtögetett gulyákat nem volt elégséges e kerített
város elfogadni; a gazdáik is alig fértek benne; hanem e czélra
volt a Pecze partján egy körülárkolt nagy térség, a hol lovas
baskirok őrzötték hosszú dárdákkal a csordákat s ugyancsak nyitva
kellett tartaniok a szemeiket, ha azt nem akarták, hogy Kökényesdi
minden éjszaka megtizedelje, kinek ravaszsága nevezetesebb volt az
egyiptomi Aliénál, ki képes volt vásár előtt két héttel eladni
német tiszteknek Haly basának lakat alá zárt paripáit, s ha nagyon
vigyázott a lovász, nem csak a lovat, hanem őt magát is
ellopta.</p>
<p>A sok eset közül csak egy párt említek meg. Egy napon megjelen
Kökényesdi kifordított bundában, kerek pörge kalappal a fején,
kezében nagy furkós bottal az árokhányáson túl, melyen belül egy
hosszú süvegű kurd őrizte Haly basa legkedvesebb Shebdiz nevű
paripáját.</p>
<p>– Ejnye, de szép paripád van! szól a csikós a kurd
legénynek.</p>
<p>– Szép ám, de nem ebfogra való. <span class="pagenum"><a name=
"Page_65" id="Page_65">-65-</a></span></p>
<p>– Bizony pedig ellopom én azt az éjjel.</p>
<p>A kurd gondolta magában: «hiszen én is ott leszek» s azzal
felült a lóra és kezébe fogta a harmadfél öles dárdát. «Már most
gyere, ha ló kell.»</p>
<p>– Hiszen nem mindjárt lopom el, ne busulj, biztatá Kökényesdi;
ráérek vele reggelig s azzal leült az árokpartra; belehuzta magát a
bundájába s megtámasztá az állát a nagy botnak.</p>
<p>A kurd csak nézett rá. El nem merte róla venni a szemeit, alig
mert pillantani, attól tartva, hogy azalatt a csikós valami babonát
követ el.</p>
<p>De az meg sem mozdult helyéből, fejébe huzta a kalapját s nézett
alóla farkasszemet a kurddal.</p>
<p>Ezalatt beesteledett; a kurdnak majd kiugrottak már a szemei, a
hogy a sötétben Kökényesdi alakját nézte. Végre megunta a
dolgot.</p>
<p>– Hallod-e, eredj el már!</p>
<p>Kökényesdi nem felelt rá.</p>
<p>A kurd ujra várt és nézett. Már a világ is forgott vele, s a
szemei kék és zöld karikákat hánytak.</p>
<p>– Elmenj, ha mondom; mert ha széles nem volna az árok, átugranék
hozzád s keresztül vernélek a dárdámmal.</p>
<p>A bunda meg sem mocczant.</p>
<p>A kurd erre dühbe jött, leszállt a lóról, fogta a dárdát s
lemászva az árokba, beledöfte nagy mérgesen a kopját az előtte ülő
alakba.</p>
<p>S ime mily nagy vala megütődése, midőn tapasztalá, hogy a mit ő
a sötétben embernek nézett, nem egyéb egy leszúrt botnál, melyre
bunda és kalap van akasztva! Míg ő Kökényesdit nézte, az csaknem
szeme láttára kibujt a bunda alól s elrejtezett az árokba.</p>
<p>A kurd még fel sem ocsudott bámulatából, midőn ostorpattanást
hall a háta mögött, s már akkor Kökényesdi, Haly basa Shebdiz
paripáján ülve, ugrat a feje fölött keresztül az árkon,
visszakiáltva rá:</p>
<p>– Nem széles ennek a lónak az árok, fiam! <span class=
"pagenum"><a name="Page_66" id="Page_66">-66-</a></span></p>
<p>Másszor megkerítették a rablót a macedon szarácsiak, elzárva
mindenütt előle az utat, mikor ott aludt valamelyik pusztai
csárdában. Ő hirtelen lóra kapott, de akármerre nyargalt,
mindenünnen tíz-húsz agyarkodó török iramodott vele szemközt; a
határ közepén volt egy nagy széles tó, utoljára annak neki
szorították. Kökényesdi bele ugratott a tóba; erre a lovasok
körülfogták a tavat, hogy a csikósnak sehova sem lehetett belőle
menekülnie. A tó szerencséjére nem volt mély, úgy hogy paripája
könnyen meglábolhatá. A szorongattatás e pillanatában, midőn a
törökség csatárlánczra oszolva fogta körül, egyszerre kiszemeli
magának a csikós üldözői főnökét, egy kövér, potrohos csauszt s
egyenesen neki vágtat ki a vízből, megcsóválva feje fölött hosszú
pányváját s elordítja magát:</p>
<p>– Meghalsz ma pogány, ha száz lelked van is!</p>
<p>A csausz megboszankodott, hogy éppen őt választá ki a betyár s
rákiálta:</p>
<p>– Ne én rám jőjj kutya, hanem amarra menj!</p>
<p>Többet aztán nem is mondott, hanem bölcsen kitért az útból,
mielőtt a többiek oda kerülhettek volna, helyet adott a csikósnak,
ki mint a szélvész nyargalt a támadt résen keresztül, neki a
pusztának! Mehettek aztán utána!</p>
<p class="center">* * *</p>
<p>Magister Szénási olyan emberektől, kik már Kökényesdit ismerték,
útba igazíttatván, elérkezék Demecserbe, a hol akkoriban a hires
harámbasa leginkább tanyázott, s eléje vezettetvén magát, elmondá,
hogy őt a szathmári urak küldék hozzá a végett, hogy a török elleni
hadjárásukban szálljon segítségükre.</p>
<p>Kökényesdi egy boglyának vetve a hátát, nézte éles szemekkel a
magistert, ki fel sem mert rá tekinteni s mikor elvégezte
beszédjét, rárivalt:</p>
<p>– Kend hazudik! kend kém! – kendnek a pofája nekem nem tetszik!
kendet én felakasztatom…</p>
<p>Szénási, ki nem volt a harámbasa sajátságaival ismeretes,
<span class="pagenum"><a name="Page_67" id=
"Page_67">-67-</a></span> majd összerogyott ijedtében, mire
Kökényesdi felmosolyodva mondá:</p>
<p>– No ne reszkessen kend, hiszen nem eszem meg, hanem megmondja
az urának, a ki ide küldte, hogy máskor ne kendet küldje hozzám,
mert az ilyen ábrázatnak, mint a kendé, még ha igazat mond, sem
hiszek. Aztán azt is mondja meg az urának, hogy ha velem akar
beszélni, jőjön maga, én nem szeretek olyan beszéd után indulni, a
mit eb mond kutyának, kutya a farkának. Könnyen rám akadhat. Menjen
el Püspök-Ladányba, ott szóljon be a legutolsó házhoz jobbra s
kérdje meg a gazdától, hogy merre van a barátfai vendégfogadó: az
majd útba igazítja; most Isten hirével, pusztuljon kend, és hátra
ne nézzen, míg haza nem ér.</p>
<p>A magister úgy cselekvék s haza érve, elmondá az uraknak az
izenetet, mire azok rögtön útnak ereszték a kormányzó részéről
Raining főszállásmestert, a magyarságból Topay Jánost, a báródsági
nemesség hadnagyát, és magát Rákóczy Lászlót.</p>
<p>Az urak szerencsésen értek Püspök-Ladányba, a hol be kellett
várniok a biró házánál, míg beesteledik, ámbár Raining jobb
szeretett volna nappal találkozni Kökényesdivel s Rákóczy is égett,
minél előbb áteshetni ez előzményen.</p>
<p>Ez idő alatt Raining meg nem állhatá, hogy a birótól meg ne
kérdezze, messzire van-e még a barátfai vendégfogadó?</p>
<p>A biró megcsóválta a fejét, azt állítván, hogy nincs ezen a
vidéken olyan nevű csárda, nem is volt.</p>
<p>A szállásmester azt gondolá, hogy a biró tán idegen e tájon; s
még két vagy három öreg embert megszólított e kérdéssel, de mind
azt válaszolták rá: hogy ha még volna is barátfai puszta, de
vendégfogadó nem lehet rajta; sőt ha volna is rajta vendégfogadó,
de maga a barátfai puszta nem létezik.</p>
<p>– No, ha az utolsó háznál se tudnak felőle, akkor
visszafordulhatunk, <span class="pagenum"><a name="Page_68" id=
"Page_68">-68-</a></span> mondá magában Raining, midőn
besötétedvén, megszólíták a gazdát, ki az ajtóban nyugodtan
üldögélt:</p>
<p>– Adjon Isten földi! – Merre van a barátfai vendégfogadó?</p>
<p>Az ember elébb végig mustrálta a kérdezőket, azután mondá csak:
fogadj Isten. Arra ni! – S intett fejével a bizonytalan
irányba.</p>
<p>– Oda akarnánk menni, nem mutatná meg kend az utat? szólt
Topay.</p>
<p>Az ember megfogta a kérdezőt s a kezével egy távolban égő
pásztortűzre mutatott.</p>
<p>– Ott világít az ablaka, ni.</p>
<p>– Melyik út vezet arra?</p>
<p>– Erre közelebb, arra hamarább.</p>
<p>– Mit tesz az?</p>
<p>– Hát a ki arra megy, könnyen eltévedhet, a ki erre indul,
belefulhat a mocsárba.</p>
<p>– Vezessen kend bennünket odáig; szólt közbe Rákóczy, egy
aranyat nyomva az ember markába.</p>
<p>Az megnézte, megforgatta a tenyerébe tett aranyat s visszaadá
Rákóczynak azon kérelemmel, hogy adjon neki helyette rézpénzt. Fel
sem tehette, hogy valaki aranyat ajándékozzon, a mi nem hamis.</p>
<p>Ez megtörténvén, szépen elvezeté az urakat a mocsáron keresztül,
előttük gázolván övig felgyürkőzve, rejtett helyeken át, hol vizi
szárnyasok ülnek fészkeiken, s midőn kibukkantak a sűrű
nádberekből, néhány száz lépésnyire maguk előtt látták égni a
nádból rakott tüzet, mely megvilágítá egy mögötte álló lovas
alakját.</p>
<p>Vezetőjük itt elmaradt s a három férfi egyedül lovagolt a tűz
felé, mely azon perczben, hogy közelebb értek, egyszerre kialudt,
mintha vizes nádkévéket vetettek volna rá.</p>
<p>Topay köszönt a lovasnak, az megemelé kalapját szótlanul s
közelebb léptetett.</p>
<p>– Kegyelmetek harmad magukkal jönnek, szólt óvakodva.
<span class="pagenum"><a name="Page_69" id=
"Page_69">-69-</a></span> Hanem azért se baj! folytatá felvagdalva
hetykén a szavak végeit, nekem mindegy volna, ha még tíz annyian
volnának is, mert mindegyik nyeregkápámban van egy pisztoly, a
melyikkel tizenhat golyót lehet kilőni egymásután, s minden
golyóban mágnes van, hogy ha oda nem czélozok is, beletalál az
emberbe.</p>
<p>– Jól van jól, Kökényesdi uram, szólt Topay, mi nem azért
jöttünk, hogy kegyelmed mágneses golyóbisokkal lövöldözzön belénk;
hanem hogy kegyelmedet egy derék tettre felszólítsuk, mely a vad
pogány ellenség megtörésére van czélozva.</p>
<p>– Oh uram, teszem én azt kegyelmetek nélkül is; van a babocsai
puszta várban egy száztíz öles kút, az mind tele van már török
koponyákkal s addig meg nem nyugszom, míg a tetejébe egy éppen
olyan magas tornyot nem rakok hasonló szerekből.</p>
<p>– Elhiszem. De dicsőség is jutna.</p>
<p>– Van én nekem dicsőségem is már elég. Ismernek engem a külső
országokban is. A franczia király régen kinevezett volna
főcolonellusnak egy pányvavető regementhez, csak egy szavamba
kerülne; – s a minap, hogy meghallotta az anglus király, mint
furtam ki a tiszai munitiós hajók fenekeit, megkinált nagy
tisztséggel, hogy állítsak egy buvárregementet, a ki a víz alatt
pusztítson. Gyerekség már ez nekem mind.</p>
<p>– Tudom, Kökényesdi uram. De lesz ám itt préda is elég.</p>
<p>– Mit nekem a préda. Ha akarom, akár aranyban fürödjem s igaz
gyöngyön háljak.</p>
<p>– S valóban oly sok kincse volna kegyelmednek? szólt közbe
Raining kiváncsivá téve.</p>
<p>– Hogy volna-e? szólt Kökényesdi, megsejtve, hogy emberére
talált. Csak a Szilicze-barlangi tárházat kellene látni; oly
magasan van ott arany-ezüst felhalmozva, mint egy asztag! hát még a
halasi buczkákba elásott rakhely, a hol semmi nincs egyéb, mint
csupádon csupa drágakő, <span class="pagenum"><a name="Page_70" id=
"Page_70">-70-</a></span> gyémánt, rubint, kárbunkulus és igaz
gyöngy; magam sem tudom, hány zsákkal!</p>
<p>– S nem rabolják el azt kegyelmedtől?</p>
<p>– Nem lehet! úgy el van annak dugva a nyilása, hogy rá nem akad
ember, még magam sem tudnám megmondani, ha kerékbe törnének is,
mert a futó homok azonnal befujja. Csupán egy élő állat talál rá,
mikor kell, s az a lovam. Ez pedig el nem árulja, mert ha más ül
reá, egy tappot sem megy tovább.</p>
<p>– S hogy jutott kend e rémítő kincsek birtokába? kérdé Raining
elbámulva.</p>
<p>– Hát az Isten adta, felelt halkan Kökényesdi, vállát s
szemöldökét felrántva.</p>
<p>– Az Isten adta? kérdé a német úr értetlenül.</p>
<p>– Hát biz az Isten adta, folytatá, felcsapva a hangját a csikós.
Hát mikor az én demecseri legelőm mellé odahajt a szél egy uszó
lápot s szépen megnő rajta a fű, s mikor már megnőtt, akkor megint
elfujja a szél a tulsó partra: – ott is azt mondják az emberek, azt
nekik az Isten adta s neki esnek, lekaszálják, boglyát raknak
belőle. Éjszaka aztán neki jön egy másik szél s megint áthajtja
hozzám a lápot, és én elhordom róla szépen a boglyát. Hát azt nekem
nem az Isten adta?</p>
<p>– Bölcsen van barátom, szólt Topay. Ezek mind igen épületes
dolgok; hanem szóljunk rövideden a felől: mennyiért jönnél te
velünk a nagyváradi török ellen? – nem számítva a prédát, a mi
bizonyosan nagyon sokra fog menni.</p>
<p>– Hát biz azt nem oly könnyű megmondani. Mert – hát – ha én azt
a tizenhét zászlóalja legénységet össze akarom gyűjteni: ahhoz
költség kell, azokat tartanom, fizetnem szükség s több a féle.</p>
<p>– S kegyelmednek tizenhét zászlóalja volna? kérdé csodálkozva
Raining. Hol tartja őket? annyi embert?</p>
<p>– Hol tartom? jó uram. – Hát szanaszét – az országban! Hány
elpusztult vár, hány barlang van a Bükkben, <span class=
"pagenum"><a name="Page_71" id="Page_71">-71-</a></span> a
Bakonyban, a Rézen, meg mindenfelé? ott Bodókvár! Babocsavár!
Leányvár! Földvár! Jákóvár! Adorjánvár! Csekevár! Hajnácskő! Vaskő!
Kékkő! Bélkő! Oroszlánkő! Borostyánkő! s más egyéb puszta vár! mind
nincsenek azok elpusztulva, van ott ágyú is elég. Hát még a sok
barlang? ott Abaliget! ott Baradla! ott Szemiluka! ott Balikaluka!
hát a sok tiszai, mocsári szigetek! a lápok! a buczkák! az
erdőségek! mind jó menedékei azok a szegény legénynek.</p>
<p>– De hát így megoszolva könnyen kiirthatják kegyelmeteket.</p>
<p>– Könnyen-e? Nem kell azt hinni. Tiz ember kell egyikünkre!
Emlékezhetnek rá kegyelmetek, mikor egy hadnagyom huszad magával
védte magát az abaligeti barlang előtt; s mikor aztán elfoglalták a
bejárást, kétszáz ember rohant a barlangba s a mint husz lépésnyire
értek hozzájuk, ruppsz! leszakadt alattuk a dobogó! mind ott
vesztek. Most is ott látni a csontjaikat. Hát mikor a musztongai
mocsár mellett kétezer lovas rohant ellenünk, mi bevettük magunkat
egy mély völgybe, mely fölött ember magasságnyira állt a halálos
mocsári levegő, melyből egy szippantás megöli az embert. De felül
már egészséges levegő van. Én és embereim tehát hosszu nádszálakat
vettünk a szánkba, azon keresztül szíttuk a levegőt, míg az
ellenség látva, hogy semmi bajunk sincs, hanyatt homlok rohant
reánk s mind ott fuladt egy percz alatt! Hát arra az öt halomra
Atyás mellett emlékeznek-e kegyelmetek? Mink raktuk azt! Ötszáz
török jött ellenünk s mi csak öten voltunk a faluban. Egyikünknek
fel kell áldozni magát, mondók s sorsot huztunk. A melyikre a sors
esett, felöltözött parasztnak, felült egy szekérre. Arra feltettünk
egy tiz akós hordót, tele borral, de jól megmérgezve, s így
beleeresztettük a török táborba. Azok elfogták s kérdezték: mit
visz? Bort, felelt az. Nincs-e megmérgezve? Dehogy van, felelé, s
hogy bebizonyítsa, maga ivott legelébb belőle. A törökök aztán
elfogyaszták a többit. Reggelre <span class="pagenum"><a name=
"Page_72" id="Page_72">-72-</a></span> mind halva voltak. Abból
raktuk azt az öt halmot. Ilyen legények vagyunk mi.</p>
<p>– Mind igen szép dolgok ezek, Kökényesdi uram, szólt közbe
Topay, s mi ezeket hírből régen tudjuk; de most azt szeretnők
egyszer megérteni: minő szép kerek sommát kivánna kegyelmed a
nekünk teendő szolgálatért?</p>
<p>A harámbasa meggondolta magát.</p>
<p>– No, minthogy kegyelmetekkel van dolgom, ne mondják azt
kegyelmetek, hogy nagyon meg akarom taksálni, hát vegyük úgy a
dolgot: hogy ha én a magam tizenhét zászlóaljával megindulok,
minden zászlóaljra kérhetek ezer tallért; – úgy is mi jut abból egy
emberre? Egy tallér; ha csak ezer embert számítunk is egy
zászlóaljra. Nekem semmi egyéb hasznom rajta, mint azoknak a
megmaradt díja, a kik oda vesznek. Hát ilyenformán tenne az egész
kerek sommában tizenhétezer tallért.</p>
<p>– Nem úgy lesz az, Kökényesdi uram. Kár lenne kegyelmednek annyi
szép embert ide fárasztani, hanem tegyen úgy, hogy hozzon el minden
zászlóaljból csak száz embert, a többi maradjon otthon, ki
Hajnácskőn, ki Baradlán. Ekkor aztán kap kegyelmed tőlünk kész
pénzben ezer hétszáz rénes forintot.</p>
<p>– Tyüj! pattant fel a rabló. Hát kinek néz engemet kegyelmed?
Azt gondolja tán: czigány vajdával van dolga, vagy oláh latrokkal?
kiket rézpénzzel fizetnek. A lovamat sem nyergelem fel annyi
pénzért, inkább egyet alszom addig.</p>
<p>– Hiszen kegyelmednek annyi a kincse különben is; szólt közbe
naivul Raining.</p>
<p>– Ejh, ahoz nem szabad nyulni, viszonzá boszusan a rabló.</p>
<p>– Miért nem? tudakozódék tovább a kérdező.</p>
<p>– Azért nem, mert azt nem szabad addig megkezdeni, a míg
százezerszer ezer forintra fel nem gyűlik.</p>
<p>– Hát akkor mit csinálnak vele?</p>
<p>– Akkor megveszünk a tatár királytól egy puszta országot,
<span class="pagenum"><a name="Page_73" id=
"Page_73">-73-</a></span> a hol jó legelő van, s oda kimegyünk az
embereimmel s csinálunk magunk egy birodalmat. Veszünk szép
asszonyokat a törököktől mindegyikünknek s magunk urai leszünk.</p>
<p>– No ez az ezer hétszáz forint is mindjárt jó lesz egy vármegyét
megvenni abból az országból, szólt közbe Topay nevetve, kit nagyon
mulattatott, hogy Raining milyen hivő képet csinál a rabló
beszédeihez, s azzal félretolta a német urat. Ne ezzel a derék
emberrel beszéljen kegyelmed Kökényesdi uram, ő csak velünk jött,
de a pénzt mi adjuk, s mi jól ismerjük egymást.</p>
<p>– Hát miért nem mondták hamarább? szólt duzmadtan a rabló, akkor
nem beszéltem volna annyit. Hát melyikök légyen a vásáros?</p>
<p>– Ez a fiatal barátunk itt; szólt Topay, Rákóczy László, ha
híréből ismeri.</p>
<p>– Hogyne ismerném, eszem adta? Hisz a kezemen hordoztam, mikor
kicsiny volt; ha sötét nem volna, rá is ismertem volna mindjárt:
hisz én tettem legelőször a lóra. No minthogy ő az, hát neki
megteszem. Pedig másnak bizonynyal le nem engednék egy forintot.
Tőle elfogadom az ajánlott ezer hétszáz tallért.</p>
<p>– Én ezer hétszáz forintot mondtam.</p>
<p>– Én tallért hallottam! mondom kegyelmednek, hogy tallért
hallottam, s nem is megyek a herkópáternek sem alább, száradjon el
kezem lábam, ha csak meg is mozdulok kevesebbért!</p>
<p>– No már úgy kénytelenek leszünk magunk fogni a vállalathoz,
szólt Topay, ugy téve, mintha indulni készülne; mert azért, hogy
kegyelmednek alkalmat szolgáltassunk egy török várost kirabolni,
nem bolondultunk meg, hogy még másfélezer tallért is fizessünk.
Menjünk vissza.</p>
<p>– De csak nem kivánják kegyelmetek, hogy kezem lábam
elszáradjon? szólt a rabló ingadozva.</p>
<p>– No én megadom az ezer hétszáz tallért, szólt végét
<span class="pagenum"><a name="Page_74" id=
"Page_74">-74-</a></span> szakítva az alkunak Rákóczy, mire a rabló
elkapta az ifjú kezét s megrázta örvendve.</p>
<p>– Hiszen tudtam én, hogy kegyelmed a legderekabb ember hármuk
között. Tehát ha mához egy hétre azt a pár forintot elküldik
kegyelmetek azon emberséges ember házához, a ki ide vezette, a
másik héten ott leszek Várad alatt mind a tizenhét
zászlóaljammal.</p>
<p>– De ha mi előre fizetünk, szól aggódva Raining, s kegyelmed nem
talál eljönni?</p>
<p>A rabló végig mérte büszke tekintettel a kvártélymestert.</p>
<p>– Hát országcsalónak néz engem kegyelmed?</p>
<p>Azzal biztos hivatkozó mozdulattal vonatkozék a másik két
urra.</p>
<p>– Itt már jobban ismernek engem. Isten megáldja. Alhatnak
kegyelmetek bátran.</p>
<p>Ezzel megfordult s elnyargalt a sötétségben. A három úr újra
visszavezetteté magát Ladányba.</p>
<p>– Csodálatos ember ez a Kökényesdi; szólt Raining, még folyvást
alig térve magához bámulatából.</p>
<p>– Nem kell ám azt mind elhinni, a mit elbeszél; mondá rá
Topay.</p>
<p>– Hogy-hogy? kérdé megütközve Raining. Hát nem volna neki
összeköttetése a franczia és angol udvarokkal?</p>
<p>– Az öregapja se hallotta hirét.</p>
<p>– Hát az a sok kincs, a mikről beszélt?</p>
<p>– Maga se látta ő azt soha, csak azért mondta, hogy drágán
tarthassa magát kegyelmednek.</p>
<p>– Hát az a sok puszta vár, a tizenhét zászlóalja zsivány s a
hirneves csaták?</p>
<p>– Mind a kegyelmed épületére gondolta ő ki azokat, hogy bámuljon
rajta. A zsivány sem bolond, hogy a puszta várban lakjék, hanem
benn él a faluban, miként uri maga Kökényesdi uram, s az a tizenhét
zászlóalj alig lesz több tizenhét száz embernél.</p>
<p>– Azért egyezett hát bele a tizenhétszáz tallérba oly könnyen.
<span class="pagenum"><a name="Page_75" id=
"Page_75">-75-</a></span></p>
<p>– Hiszen abból sem ad ő a legényeinek egy batkát is, hanem
utasítja őket a legális prédára.</p>
<p>– Tehát a megveendő puszta ország is lelemény, sőt tán az sem
igaz, hogy Rákóczyt ő ültette volna lóra?</p>
<p>– Hisz ez Bécsben nevekedett gyermeksége óta.</p>
<p>Raining megcsóválta a fejét s hazáig morgott magában.</p>
<p class="center">* * *</p>
<p>Egy hét mulva megküldték Kökényesdinek a kialkudott pénzt.
Raining azonban attól tartván, hogy az ember elfeledi a határidőt,
nem restelte személyesen elmenni Vásárhelyre, hogy őt tulajdon
portáján felkeresse.</p>
<p>Ott állt Kökényesdi uram a szérüs-kertben, s fogát piszkálta egy
szalmaszállal.</p>
<p>– Jó napot gazda! köszönte be a szállásmester.</p>
<p>– Ha jó, edd meg; mormogá magában Kökényesdi.</p>
<p>– Nem ismer kend engemet?</p>
<p>– Ismer a szélvész.</p>
<p>– Hát nem emlékezik, mit igért a barátfai vendégfogadón?</p>
<p>– Azt sem tudom, merre van?</p>
<p>– Hát nem kapta kend az ezerhétszáz tallért?</p>
<p>– Bár azt tudnám, hogy miért?</p>
<p>– De ne tréfáljon, kend, mert a határidő itt van!</p>
<p>– Miféle határidő?</p>
<p>– Miféle határidő? Hát a mikor kendnek meg kell jelenni Várad
alatt azzal a tizenhétszáz lovassal.</p>
<p>– Ha csak ezt a hat bérest fel nem ültetem erre a hat
tinóra.</p>
<p>– No szépen vagyunk! mondá Raining nagy boszusan visszabaktatva
Debreczenbe, s a mint ott Rákóczy szobájába belépett, azzal a
szóval, hogy: no minket szépen rászedett Kökényesdi! hát már akkor
ott állt Kökényesdi.</p>
<p>– Hát kend itt van?</p>
<p>– Itt ám. Hanem máskor tudja meg kegyelmed, hogy mikor én otthon
vagyok, akkor én nem vagyok otthon.</p>
<p class="center">* * *</p>
<p><span class="pagenum"><a name="Page_76" id=
"Page_76">-76-</a></span></p>
<p>Pünkösd előtti péntek volt, – alkonyat után az idő, – körül a
vidéken nagy csendesség, csak a váraljai mecsettornyokból felelget
egyik imám a másiknak s a temetőkből egyik komondor a másiknak;
alig lehet egymástól megkülönböztetni, melyik üvöltött?</p>
<p>A bástyákon nagy lustán jár-kel egy pár turbános őr, a palánk
kapuja felett egy szegletes fejű tatár féltermete látszik, ki oda
könyökölt a párkányzatra, hosszu puskáját készen tartva, melylyel
nem tudom hogy lőne meg valakit három lépésnyiről? miután a puska
maga harmadfél öl hosszu s csak olyan formán használható, ha a
végit le lehet valamire tenni, s valami készen tartott kanóczczal
nagy ovatosan elgyujtani, jól vigyázva, hogy az ember ki ne lőjje
vele saját két szemét.</p>
<p>A tatár őr kerekre nyilt szemekkel néz ki a sötét éjszakába,
lesve, ha nem jön-e valaki abban az irányban, a melybe a puskájával
czéloz? s fujva erősen a kanóczot, hogy el ne alugyék. A mint így
kinlódnék, egyszerre úgy tetszik neki, mintha valami lovas alakot
látna a város felé közeledni.</p>
<p>Az ilyen esetekre nagyon egyszerű utasításuk szokott lenni az
ozmán őröknek: minden éjjeli közeledőt szó nélkül agyonlőni.</p>
<p>A tatár csak arra várt, hogy az ember közelebb jőjön, akkor
végig fekteté a kapu párkányán hosszu puskáját s elkezde czélozni
vele.</p>
<p>Hanem a közeledő oly különösen ült a lovon, a hogy csak magyar
csikósokat lehet lovon ülve látni, szüntelen hajlongva jobbra
balra, s bukdácsolva előre hátra negédesen.</p>
<p>– Allah koppaszszon meg, részeg gyaur! mormogá magában tusakodva
a tatár, a mint hasztalan czélozgatott, mert mire felfútta a
kanóczot, már megint nem ott volt a csikós, a merre a puska vége
állt. Hogy a pokolnak mind a hetvenhétezer pitvarába jusson belőled
egy darab. Egy pillanatig sem tud veszteg maradni, hogy
ráczélozhassak. <span class="pagenum"><a name="Page_77" id=
"Page_77">-77-</a></span></p>
<p>Az alak e közben lassankint egész a kapuig jött.</p>
<p>– Ne jőjj már közelebb! kiálta rá a tatár, mert rád sem
lőhetek.</p>
<p>– Vagy úgy! monda emez. Hát mért nem szóltál hamarább? No ne
tartsd olyan közel azt a puskát, mert túl lősz rajtam.</p>
<p>A csikósban Kökényesdire ismerünk, ki alatt oly tánczolást
kezdett elkövetni a ló, hogy most már igazán nem tudott rá czélozni
a tatár.</p>
<p>– Egy levelet hoztam Haly basának a lippai defterdártól; szólt a
csikós, azalatt míg lova ficzánkolt, előkeresve valamit a ködmöne
zsebéből. Vedd át, ha be nem akarsz ereszteni a kapun.</p>
<p>– No hát hajítsd fel, morgá az őr, aztán eredj, de szépen eredj,
hogy rád czélozhassak.</p>
<p>– Köszönöm, érdemes kutyafejű vitéz ur, vigyázz hát, a mit
felhajítok, kapd el.</p>
<p>Ezzel elővont egy kerek pergamen göngyöleget s felhajitá a
kapupárkányra. A tatár a hajított tárgy után nézve, nem látta meg,
hogy a csikós azzal egyszerre hosszu pányvakötelét is felhajította
s csak akkor vette észre a tréfát, midőn a csikós rárántva a
hurkot, azt dereka körül érzé összefúlni. Kökényesdi ezzel hirtelen
megfordult, a pányvát a lova szügye körül kanyarítá s sarkantyuba
kapva, elkezdett vele vágtatni.</p>
<p>A tatár természetesen egy percz alatt lenn volt a kapu
tetejéről, puskástul, kanóczostul, a derekára levén hurkolva a
pányva, elébb leesett az árokba, onnan megint egy percz alatt
felrántatott a partra s vitetett villámsebesen tüskön, bokron
keresztül.</p>
<p>A tatár, kit még ilyen forsponton sem vittek soha, hasztalan
iparkodva kézzel lábbal megkapaszkodni az utjába akadt fűbe, fába,
elkezde ordítani teljes erejéből, mely rémséges zajra felriadtak a
palánk többi őrei s meglátva, hogy valami lovas egyik bajtársukat
mily kényelmetlen módon szállítja tovább, lóra kaptak s kirontva a
kapun, <span class="pagenum"><a name="Page_78" id=
"Page_78">-78-</a></span> utánna eredtek, számra mintegy huszan,
Kökényesdinek.</p>
<p>Az nyargalt előttük, szüntelen maga után vonszolva az ordító
tatárt, míg egy fűzeshez ért, s a mint ide jutott, megfordult s egy
füttyentésére ötven ficzkó ugrott elő a rekettyésből, gyors
paripákon, csákánynyal kezökben, s közre kapták a meglódult
törököket.</p>
<p>Azok vissza felé is jól tudtak futni, s nem szeretvén a
csákányt, a kapuig meg sem álltak, azon belül pedig roppant zajt
ütének, hogy itt vannak a Kökényesdi rablói! kik az első rohammal
keresztül ugratva a baromállás árkán, kiszakasztának egy jó csomót
a gulyákból s terelték maguk előtt.</p>
<p>E zajra feltámadt nehány száz spahi s üldözőbe vevé a vakmerő
kalandorokat. Azok mintegy ezer lépésnyire haladva a Körös mellett,
szembe álltak üldözőikkel s a spahik tapasztalni kezdék a támadt
viadalban, hogy elleneik, kik eleinte alig voltak ötvenen, százra,
kétszázra, majd öt-hatszázra felszaporodnak; a fűzesből, a
nádasból, a sötétből szüntelen új, meg új alakok nyargalnak elő
társaik segélyére, míg a várból szinte tizével, huszával
nyomakodnak elő a törökök, a spahikat szaporítani s ilyenformán már
az őrség nagyobb része kitódul a síkra Kökényesdi portyásait
zaklatni, midőn egyszerre megzendül minden oldalról a harczi riadó
s a honnan senki sem várta, a Körös tulsó oldaláról előrontanak a
báródsági nemesség bandériumai, keresztülusztatva a vizen, míg
Várad-Olaszi felől dobok pörgése közt jő Rákóczy László a szathmári
gyalogsággal.</p>
<p>– Előre! kiált az ifju, kezébe kapva a zászlót s az első, ki az
ostrom-hágcsóra lép, ő maga. A felriadt őrség a levegőbe lődözi
fegyvereit s oda hagyva a palánkot, tódul a várnak.</p>
<p>Rákóczy elébb benn van a városban, mint a spahik, kik
Kökényesdivel harczoltak, s most a támadt zajra menekülni akartak a
városon keresztül vissza a várba s épen <span class=
"pagenum"><a name="Page_79" id="Page_79">-79-</a></span> szembe
jutnak Topay lovasaival, ki velök ugyanazon pillanatban ért a város
kapujához, s ott megrekedve a kapu előtt, mindkét fél
elkeseredetten törekedik a kapukat elfoglalni, mely tusa közt egy
percz alatt összebomlanak a csapatok, egy őrült tömkeleggé válva,
hol a küzdők csak a kiáltásokról ismernek egymásra, midőn egyszerre
kavarogva lobban fel a város közepén egy magas tűzoszlop,
megvilágítva a küzdők orczáit. Kökényesdinek jött az a jó
gondolatja, hogy egy égő szurok-kanóczot behajítson egy házfödélre
s világot gyujtson, hogy legalább láthassa az ember egymást.</p>
<p>A rémvilágnál egyszerre megpillantják a spahik, hogy Rákóczy
gyalogsága már egy oldalon keresztül tört a palánkon s a szűz
Máriás lobogót egy magas szál hajdulegény épen akkor tűzi ki a
keleti kapu fölé.</p>
<p>– Ez a halál napja! kiálta kétségbeesve a spahik agája
(Dicsértessék az, ki soha nem látja a halált!), azzal elveti kardja
hüvelyét s egyedül állva a kapuban, addig harczol kétségbeesve, míg
társai a városba menekülnek s ő maga sebektől elborítva elesik.</p>
<p>A magyarság nyomban tódul a kapukon át a futó spahik után.</p>
<p>A vár felől új kiáltás hangzik e pillanatban: Haly! Haly! Ő maga
jön válogatott testőreivel, a délczeg janicsárokkal, a czélbalövő
szarácsiakkal, kik ellövik golyóval a felvetett tallért, s a
harczedzett mamelukokkal, kik dárdával és karddal harczolnak
egyszerre.</p>
<p>Ő maga jő serege élén, harczos lován ülve, nagy vörös arcza ég a
düh miatt, előtte viszi a jelhordó a hármas lófarkat, mellette két
felől két néger hóhér léptet, széles pallosokkal.</p>
<p>– Ide, ide! ti hitetlen kutyák! Hát szűk volt a föld, hogy ide
jöttetek meghalni? Allah árnyékára esküszöm, ma mind a pokolra
küldelek s tiz mérföldnyi kerületben felégetem az országot. Ide, ti
sertésevő tisztátalanok! Vásárra hoztátok fejeiteket; ime minden
keresztyén fejért <span class="pagenum"><a name="Page_80" id=
"Page_80">-80-</a></span> egy aranyat igérek az átadójának, a ki
pedig egy foglyot hoz, meghal!</p>
<p>Igy dühöng, lármáz, dúlfúl egyre a basa, míg Topay az üldözés
miatt szétzavart embereit iparkodik a törökök tüzelése közepett
rendbeszedni, egyik utczából a másikba nyargalva s ha itt
szétriasztották egy csapatját, amott ujjal tör elő, minden oldalról
csapkodva az egy tömegben haladó török seregre, mely gyorsan kezd
ismét tért foglalni, miután Kökényesdi zászlóaljainak csak a
rablásra van gondjuk.</p>
<p>– Száz arany annak, ki azt a kutyát lelövi, ordít dühében a
basa, a szüntelen előkerülő Topayra mutatva, s miután sehogy sem
birja közre fogni, dörgő hangon kiált utána: Te gyáva czenk! Hová
futsz még? Nézz szemembe!</p>
<p>Topay meghallotta a kiáltást s nagy röviden visszakiált:</p>
<p>– Láttam a hátadat Bánfi-Hunyadon!<a name="FNanchor_7" id=
"FNanchor_7"></a><a href="#Footnote_7" class="fnanchor">7)</a></p>
<p>Haly basát e gúnyra elfutja az epe, kapja a buzogányát s maga
vágtat Topay felé, midőn egy keresztutczából egyszerre dörgő
sortüzelés roppan szemközt vele s az oszló füstfelleg közül Rákóczy
muskétásai törnek elő, kilőtt fegyvereikbe az akkor divatozott
dákost dugva, mely később szuronynyá alakulva, oly döntő hatalom
lett a csatában. A szűk utczában megszorult török lovasság nehány
percz alatt eszét veszté e szabályos rohamra. A szuronyos fegyver
zavarba hozta a vivókat, sem kard, sem dárda nem használt
ellene.</p>
<p>– Allah nagy! kiálta Haly. Siessetek a várba, huzzátok fel a
hidat, mi hadd veszszünk itt; csak a vár maradjon meg.</p>
<p>De kisérői akaratja ellen zablájába kaptak s ragadták magukkal,
s midőn egy bátor muskétás, közel jutva hozzá, leszúrta paripáját,
a basa ijedten kapaszkodék fel egyik hóhérja nyergébe s annak háta
mögött menekült tova.</p>
<p>Egy fiatal magyar lovag volt mindenütt nyomában, <span class=
"pagenum"><a name="Page_81" id="Page_81">-81-</a></span> senki sem
mondá Halynak, hogy az kicsoda? de láthatta arczából, hogy annak
legdühödtebb ellenségének kell lenni, kit több, mint puszta
harczvágy lelkesít a csatában, ki nem ügyel sem lövésre, sem
vágásra, mely ellene intéztetik, csak az öldöklésre.</p>
<p>Az ifju Rákóczy az, kinek az elkeseredés százszoros erőt adott;
beleveti magát a futó ellenség tömkelegébe, mindig közelebb
közelebb nyomul Halyhoz, egyenként lesujtva, a kik közte és a basa
között elzárják az utat, s a török lekötve érzi kezeit ez ádáz
tekintet által.</p>
<p>Végre el van érve a hid, mely, czölöpökre verve, a mély
sánczokon keresztül a várba vezet s melynek a kapu előtti része
vaspántokkal és szegekkel kiverve, kerekes lánczokkal volt
felhuzható a torony kapujába, melynek tetején még látszott Szent
László ledöntött lovagszobrának gúnyul meghagyott két csonka
lába.</p>
<p>Magyar és török egyszerre ér a hidra, ugy össze vannak
keveredve, hogy nem lehet egyebet látni, mint egy összevert
tömkelegét a turbánoknak, sisakoknak, csalmáknak és kalpagoknak,
egyenes és görbe kardok villogó erdejével: a szűz Máriás lobogót a
félholdas lófark mellett.</p>
<p>A várkapu alól két hosszú, tizennyolcz fontos csatakigyó tátong
a hidra, lánczos golyókkal és vagdalt szegekkel töltve, de a
komparadzsik nem merik használni kanóczaikat, mert akármerre
czéloznak, épen annyi mindenütt a török, mint a magyar, magán a
hidon ember ember ellen küzd. Rákóczy épen a három lófark
jelhordójával harczol, balkézzel mind a kettő a lobogó nyelét
fogja, egymástól el akarva azt ragadni, míg jobb karral ellenére
csapkod.</p>
<p>– Lőjjetek ide, semmirekellők! ordít Haly basa hátrafordulva a
tétlenül veszteglő komparadzsikra, ne törődjetek vele, ha a golyó
annyi muzulmánt hord el, a hány magyart, akár engemet is!
söpörjétek le a hidat! Az élet olcsó, a paradicsom drága!</p>
<p>De a tüzérek átallanak társaik közé lőni, s midőn Haly
<span class="pagenum"><a name="Page_82" id=
"Page_82">-82-</a></span> a két bakót küldi rájuk a parancscsal,
akkor a magasba irányozzák ágyuikat s a levegőbe lőnek.</p>
<p>A hidon makacsul foly a viadal, a janicsárok a karfáknak
vetették hátaikat s meg nem mozdulnak helyökből, meztelen
markaikban a széles pallosok, mint egy eleven kaszabörtön, tépik
rongyokká a közükbe jövőt. Ekkor egy csoport német drabantnak az
jut eszébe, hogy a hidlábakon felkapaszkodva, a janicsárokat elűzze
a karfáktól, tizen, huszan már felkapaszkodtak a hevederre, midőn a
karfa egyszerre leszakad kettős terhe alatt s janicsárok és
drabantok a mély vizárokba esnek, még ott is fojtogatva egymást, s
ha felbukik egy-egy turbános fő, azt a hidlábakon álló németek
verik keresztül alabárdjaikkal.</p>
<p>A két viaskodó bajnok ezalatt a hid közepén már szinte kifárad a
tusában, kardja mindkettőnek darabokra tört már s most mindkét
kézzel megragadták a vitatott zászlónyelet s csavargatják
elkeseredett dühhel.</p>
<p>A török zászlótartó ekkor egyszerre megszorítja paripáját
térdeivel, s az elkezd alatta felágaskodni, úgy hogy a török
féltesttel magasabban áll Rákóczy fölött, s vagy kiveti őt a
nyeregből, vagy kitekeri kezéből a lobogót.</p>
<p>E pillanatban fenn a torony párkányzatán egy fehér hölgy-alak
jelen meg, sötét hajzata repked a szélben, arczát az égés fénye
világítja.</p>
<p>– Úr Jézus segítsen tégedet, László! kiált le a hölgy a torony
ormáról s az ifju meghallva a magasból, mintegy a mennyből érkező
hangot, megismeri azt, feltekint, meglátja menyasszonyát, ember
fölötti erő gyűl szivébe, karjaiba, s a mint a török zászlótartó
felágaskodtatá paripáját, egyszerre elbocsátja Rákóczy a
zászlónyelet s mindkét kézzel megragadva a hortyogó mén zabláját,
azt egy herkulesi lökéssel hanyatt taszítja urastul, zászlóstul, a
karfákon keresztül a mély sánczárokba.</p>
<p>– Nincs segedelem, egyedül az úr Istennél! kiált erre
kétségbeesve Haly, kit ezen eseten elrémült népei akaratja ellen
ragadtak magukkal. <span class="pagenum"><a name="Page_83" id=
"Page_83">-83-</a></span></p>
<p>– László! László! Kedvesem! hangzik a kiáltás a magasból; az
ifju tiz férfi helyett küzd; három lovat lőttek már ki alóla s a
harmadik kard most villog kezében. Már a felvonó hidon áll, kedvese
egy fehér kendőt hajíta le hozzá, azt már magasan lobogtatja
diadaljelül, midőn egy jól czélzott golyó szíven találja az ifju
bajnokot s ez czélja küszöbén, a már szinte elfoglalt vár kapujában
épen kedvese lábainál, holtan rogy össze.<a name="FNanchor_8" id=
"FNanchor_8"></a><a href="#Footnote_8" class="fnanchor">8)</a></p>
<p>E pillanatban szívszaggató sikoltás hangzik s a torony magasából
egy fehér alak hull alá a hidra; a szép menyasszony az, ki a tiz
ölnyi magasságból kedvese holttestére veté le magát, s ott meghalt
ugyanazon pillanatban, melyben ő, vérük összefoly, s ha karjaik nem
ölelheték, legalább lelkeik ölelik egymást.</p>
<p>E lélekrázó jelenet annyira meghatá az ostromlókat, hogy az
elfogulás perczeiben ideje maradt Haly basának rögtön felvonatni a
hidat s megmenteni a várat és seregei maradványát.</p>
<p>A kik künn rekedtek, azok közül nem maradt életben egy is.
Kökényesdi irgalom nélkül leölt mindent, a mi török volt, hajcsárt
és kereskedőt, tevét és szamarat, nem kimélt mást, mint a lovakat,
s midőn ki volt fosztva minden, akkor egyszerre tizenkét helyen
felgyujtatá a várost, melyet félóra alatt elboríta a láng, hogy az
egész egy óriási máglya gyanánt égett, melyről a támadó szél
keresztülcsapta az árkon a füstöt és lángot a várba.</p>
<p>– Nyelhet füstöt Haly basa pipaszár nélkül; monda Kökényesdi,
elgyönyörködve a pompás égésen.</p>
<p class="center">* * *</p>
<p>Rákóczy Lászlót kedvesével együtt elvitték a rékasi sírboltba s
ott eltemették menyasszonya mellé. <span class="pagenum"><a name=
"Page_84" id="Page_84">-84-</a></span></p>
<h2>A SZENTKÚTI BARÁT.</h2>
<p>Kolozsvártól mintegy jó napi járásra volt akkor egy híres
klastrom, melynek romladozott tornya még ma is fennáll.</p>
<p>Hajdan széles, erős kőfal tág udvarral vette körül, a hol bőven
megférhetett a minden oldalról összegyűlt bucsujáró népség.</p>
<p>Mert volt e kolostor tövében egy híres csodaforrás, mely egész
télen, nyáron el volt apadva, csak a tavasz és ősz bizonyos napjain
szokott rendesen sziklai odvából előtörni, mintegy két hétig
bőséggel buzogva, s azután ismét lassankint elapadva.</p>
<p>Ez idő alatt szokott ide seregleni legtávolabb vidékekről a
szenvedő emberiség, sánta, inaszakadt tagu emberek, idült kórosok,
lélekbetegek, gyermektelen nők, s a természet ura csodaerőt adott a
vizeknek, a szenvedők mankó nélkül, lélekben, testben kiépülve
hagyák el a boldog forrást. Ott lehete látni a templom falaira
felakasztott mankókat, miket nyomorékok hagytak hátra, s nem egy
főur szentelt az oltárra arany-, ezüst-ékszereket, a szentkút
iránti hálából.</p>
<p>Az épület nagyobb része az uri vendégek számára volt készen
tartva, a köznép künn az udvaron sátrak alatt tanyázott s az épület
mögött gyönyörű kert volt rendezve, melyet a jámbor szerzetesek
mindig a legnagyobb díszben tartottak; még maig is látni a
begyepesedett környéken nehány évelő virág elvadult sarjadékát.</p>
<p>Azon időben, melybe történetünk esik, csak egy szerzetes atya
élt még a szentkúti conventből, kit a köznyelv egyszerüen Gergely
barátnak hívott s kit alig volt Erdélyben ember, a ki nem ismert
volna. Nagy, hat láb magas férfi, rengő fekete szakállal, barna,
sovány, csontos képpel s oly kezekkel, hogy egy hat fontos
ágyugolyót eltakart <span class="pagenum"><a name="Page_85" id=
"Page_85">-85-</a></span> markában. Tagjait mindig egyszerű
kámzsája fedé s föveget soha nem viselt, nagy fényes homloka
redőtlen ragyogott. Oly dörgő, oly hatalmas hangja volt, hogy mikor
énekelt, egy maga többet ért, mint az egész gyülekezet.</p>
<p>A szent kút forrásának alkalmával tárva nyitva állt a jó barát
pinczéje és éléstára boldognak boldogtalannak, mert a mit ő egy
esztendőben bevett, abból semmit sem tett el a másikra, s a mit a
gazdagok fizettek neki, abból jutott a szegényeknek; ha pedig
valami collegája, rácz, örmény, kálvinista vagy unitárius vetődött
oda, annak alig találta helyét, tejben vajban fürösztötte, hogy
megemlegette róla holtig.</p>
<p>Épen így járt vele nagytiszteletű Magyari László uram, kinek
szép felserdült leánykája, Piroska, azon nevét meghazudtoló szűz
kórban szenvedvén, mely oly ábrándos szint ád az arcznak, atyja
jónak látta őt lehozni Szentkútra.</p>
<p>Gergely barát magán kívül volt örömében, legjobb szobáját nyitá
fel a nagytiszteletű collega számára s a fráter szakácsnak, fráter
kulcsárnak és fráter kertésznek volt dolga kitudni, milyen étellel,
itallal és virágokkal halmozza el kegyelt vendégeit?</p>
<p>Páter Gergely és páter Magyari a két legegymáshoz illőbb ember
valának a földön; egyformán jókedvű, szivű és fejű mind a kettő;
kik már korán reggel elkezdték egymással a vitát dogmatikus
kérdések felett: melyikök vallása jobb, igazabb, boldogítóbb,
idvezítőbb és sarkalatosabb s miután késő estig – nem mulasztván el
a mellett poharaik buzgó ürítgetését – egymást citatumokkal
agyonfáraszták, syllogismusokkal megkötözték, auctoritásokkal
földre sujták, s anecdotákkal összekaszabolták: végtére kezet
fogván, abban egyezének meg, hogy bizony minden vallás jó ott, a
hol az ember maga is az.</p>
<p>A szép halvány Piroska, míg atyja ily harczokat viselt, a
kertben vagy a forrás mellett mulatta magát egykoru lánykák
társaságában, s a friss lég, a virágillat és a jóltevő <span class=
"pagenum"><a name="Page_86" id="Page_86">-86-</a></span> forrásvíz
lassanként visszaidézék arczának eltünt szinét s Magyari már
örvendve gondolt reá, mint fog örülni anyja, ha gyermekét felüdülve
ölelheti, s e fölötti örömében még hosszabbra nyujtá a páterreli
estéket, azalatt Piroska egy mellékczellában csendesen alva az
igazak álmát.</p>
<p>Épen így üldögélt együtt a két jó úr egy szép alkonyatkor, a
midőn a kapun kivülről zörgetés hallatszék; szokásos rend levén,
hogy naplement után a bucsujáró népség a kolostorudvarra
betakarodjék, s a kapu bezárassék. A fráter guardián jött
jelenteni, hogy négy különös formáju szerzetes kér bebocsáttatást,
beereszszék-e?</p>
<p>– Kérdést sem szenved, monda páter Gergely, akár ki lenne is,
fel kell őket ide vezetni hozzánk s gondoskodni számukra
frissítőkről.</p>
<p>Nehány percz mulva bejött a kérdéses négy barát, durva fekete
szőrkámzsa volt rajtuk, mely fejükre huzva, csupán szemeiket s
torzonborz szakállaikat engedi láttatni. Nagy hajlongások közt
szótlanul közeledtek a két tisztelendő úr felé.</p>
<p>A páter nyájasan felállt előttük s ájtatosan köszönté őket
latinul.</p>
<p>– Benedicite nomen Domini!</p>
<p>Azok csak hajtogatták magukat szótlanul.</p>
<p>– Nomen Dei sit benedictum! ismétlé Gergely, azt gondolva, hogy
nem hallották vendégei a mit mondott, s a mint arra sem feleltek,
nagy csodálkozva kérdé:</p>
<p>– Non exaudistis nomen gloriosissimi Domini, fratres
amatissimi?</p>
<p>Erre megszólalt a legelső közöttük.</p>
<p>– Nem értjük azt a nyelvet, jámbor barát.</p>
<p>– Hát miféle szerzetesek vagytok? Mi vallástok? Görögök
vagytok?</p>
<p>– Nem vagyunk görögök.</p>
<p>– Hát örmények?</p>
<p>– Örmények sem vagyunk. <span class="pagenum"><a name="Page_87"
id="Page_87">-87-</a></span></p>
<p>– Ariánusok?</p>
<p>– Még azok sem.</p>
<p>– Patarénok?</p>
<p>– No még az sem.</p>
<p>– Hát in gloriam æterni, miféle szerzet vagytok akkor?</p>
<p>– Zsiványok vagyunk! kiálta erre a kérdezett, szétvetve
csuklyája palástját, mely alatt késekkel és pisztolyokkal megrakott
tüszője látszott. Az én nevem Kökényesdi Feri! szólt mellére
ütve.</p>
<p>Magyari felugrott székéről s megkapva annak támaszát, az jutott
eszébe, hogy elkezdjen verekedni a rablókkal, egyetlen leányát
védve ellenük. A páter megrántá köntösét, oda sugva: «maradjon
nyugodtan kegyelmed».</p>
<p>Azzal véghetetlen csendesvérű arczczal fordult a rablókhoz.</p>
<p>– No ha épen ily szerzetből valók vagytok is, ha már az én
vendégeim levétek, üljetek le és lakozzatok, mivel kivántok.</p>
<p>– De nem addig van az még. Ide künn a klastrom előtt nekünk
ezerhatszáz emberünk van, annak mind enni való kell, mert éhen
szomjan csak a régi próféták hirdették az igét.</p>
<p>– Legyen nekik is az ő kivánságaik szerint.</p>
<p>– Azonkívül tudvalevő dolog, miszerint a kegyelmetek
kápolnájában sok szép ezüst és arany szentek találtatnak, kikhez
nagyon sikeres a fohászkodás. Minekutána mi nem érünk rá mindennap
ide futni, hogy hozzájuk folyamodjunk, elviszszük őket magunkkal,
hogy segítsenek rajtunk az uton.</p>
<p>– Elmés egy fiu vagy, fráter. Ki tagadhatna meg tőled
valamit?</p>
<p>– Az sem titok előttünk, páter Gergely, hogy kegyelmed
pinczéjében hordókkal áll az élire vert pénz, ezüst, arany; nehogy
fölvesse kegyelmedet, egy kissé megkönnyítjük. <span class=
"pagenum"><a name="Page_88" id="Page_88">-88-</a></span></p>
<p>– No azt tedd el; gondolá magában a páter, jól tudva, hogy ott
ugyan semmi sincs.</p>
<p>– Ne gondolja pedig kegyelmed, szólt a rabló, hogy mi nem tudunk
a gyóntatáshoz, ha valahogy eszébe jutna kegyelmednek valamit
előlünk eltitkolni. Azért nagyon jól cselekszi kegyelmed, ha
mindent felfedez elébb, mint szijat hasítanánk a hátából.</p>
<p>A barát oly jámborul mosolygott, mintha csak anekdotákat
hallgatna.</p>
<p>– Van-e még valami kivánságtok, fiaim?</p>
<p>– Igenis hogy van. Ma sok népség van összegyülekezve a kegyelmed
udvarán, férfi és asszony. Mi nem esküdtünk nőtlenséget, azért majd
kiválogatjuk belőle, a mi nekünk való.</p>
<p>Magyari hajszálait érzé égnek emelkedni, hideg borzongás futott
rajta tetőtől talpig keresztül; kelni akart helyéről, de a barát
leszorítá roppant tenyerével kezét.</p>
<p>– Az Istenért, édes fiam, szólt könyörgő hangon a rablókhoz, ne
cselekedjetek ilyen gonoszságot; ám vigyétek el az oltárról a
szentségeket, de ne bántsátok azon ártatlanokat, kik most Isten
árnyékában nyugodtan szunnyadnak.</p>
<p>– Egy szót se szólj, Gergely barát! kiálta a rabló kései közé
markolva, mert különben rád gyujtjuk a kolostort s megégetünk
minden benne levőkkel együtt. A zsiványnak négy sakramentoma van:
bor, pénz, leány és vér! Köszönd meg, ha beérjük a hárommal s
elengedjük az utolsót.</p>
<p>– Ugy lesz az! szólalt meg ekkor egy másik a csuklyás rablók
közül, Magyari vállára ütve. Ismer-e még kegyelmed, tisztelendő
uram?</p>
<p>Magyari borzadva és undorodva ismeré fel Szénásit.</p>
<p>– Jól tudjuk, szólt a ficzkó gonosz vigyorgással, hogy kegyelmed
halvány leányával van itt. Az ördögűzést visszafizetjük.</p>
<p>Ha Magyarit igazán meg nem fogja a barát, neki ment <span class=
"pagenum"><a name="Page_89" id="Page_89">-89-</a></span> volna a
gazembernek. Minden ize rángatódzott már a dühösségtől.</p>
<p>Csak a barát volt nyugodt és mosolygó. Összetette kezeit s
hüvelykujjaiból malmot csinált.</p>
<p>– Várjatok csak, édes fiam; hátha megalkudhatunk egymással. Jól
tudjátok, hogy nekem kádakkal van rejtve a pénzem; de ugy el van
rejtve, hogy azt rajtam kivül senki sem tudja s ha fenekestül
felfordítanátok is a kolostort, rá nem akadnátok. Azt is
hallhattátok valaha, hogy egy időben éltek olyan emberek, a kiket
mártyroknak híttak, s a kik olajban hagyták magukat főzni, parázson
megsütni s vadállatoktól széttépni, mintsem, hogy egy igét
kimondtak volna, mely lelküktől idegen volt. Látjátok, olyan ember
vagyok én. Ha én megbicsakolom magamat, izenként szedhettek szét
tüzes harapófogókkal, még sem vesztek ki belőlem egy szót s nem
kaptok meg egy batkát. Már most rajtatok áll választani.
Akarjátok-e, hogy a pénzre rávezesselek s menten hagyandjátok a
szegény asszonynépet, vagy beéritek a nyomorult sánta, béna,
aszkóros koldusasszonyokkal, a kiket itt fogtok találni s nem
láttok egy félpénzt? Válaszszatok.</p>
<p>A négy rabló összesugott. Olyas valamit mondhattak egymásnak,
hogy csak hadd adja elő a pénzt a páter, könnyű lesz majd azután
adott szó ellenére az utolsó kivánatnak is eleget tenni. Jelenték,
hogy a pénzhez állanak.</p>
<p>– Lám, hiszen jó emberek vagytok ti; monda a páter, fogjátok ezt
a két fáklyát s jertek velem a pinczébe, s vegyétek át a kincseket,
csakhogy senkit ne bántsatok aztán.</p>
<p>– Csak mentül kevesebb beszéd; szól mogorván Kökényesdi. Minden
zsivány-regula szerint megy: egy moczczanás, egy halál! Kettő elől
viszi a fáklyákat, köztük megy Gergely barát, utána én, hátul marad
a magister s kiséri a másik papot; a ki egy szót, vagy egy jelt
tesz, annak már fejében a balta; előre. <span class=
"pagenum"><a name="Page_90" id="Page_90">-90-</a></span></p>
<p>Ugy lőn. Két zsivány ment elől a fáklyákkal, utánok a barát,
sarkában Kökényesdi kivont handzsárral kezében, leghátul Magyari,
kit gallérjánál fogva tolt előre Szénási mester, szörnyen
fenyegetve egy villogó baltával.</p>
<p>Igy haladtak le a pincze-gádorig; a jó páter szörnyű alázattal
huzta fejét kámzsájába, s nem tekintett sem jobbra sem balra.</p>
<p>A pinczének nagy kettős fekvő csapóajtaja volt vasból, melyről
félretolván a lakatos zárakat, felemelé egyik szárnyát a jámbor
barát, maga előtt bocsátva a fáklyásokat a mint illett.</p>
<p>A mint az első rabló már lement s a második utána lépett,
megrugá azt egyszerre iszonyu faczipőjével a jó barát s fejére
csapta az ajtót, hogy legurult az az utolsó lépcsőig s azzal a
kimondott szónál sebesebben visszafordul Kökényesdire, megkapva
annak két kezét, s Magyarinak kiáltva:</p>
<p>– Fogja kend is a magáét.</p>
<p>Kökényesdi a meglepetés első pillanatában hozzádöfött a
baráthoz, de a handzsár félre ment a szőr-kámzsában, s másodszor
döfni már nem volt ideje, mert a rettenetes barát megragadá mindkét
kezét s ellenállhatatlan erővel összecsavarva azokat mellén, ott
egyetlen roppant araszával összemarkolta a rabló mindkét öklét,
erősebben, mint ha a krokodilus fogta volna meg s míg más kezével
egyenként tépte ki tüszőjéből a sok gyilkos fegyvert, megrázta azt
félkézzel ugy, a hogy más ember megrázna egy nyolcz éves gyermeket,
s odarántá őt magával a pinczeajtóra, lenyomva azt mindkettőjük
terhével, hogy az alant levők fel ne emelhessék.</p>
<p>Magyari uram is csaknem azon pillanatban nyalábra kapá a
magistert s a hogy nagyenyedi diák korában tanulta, egyet csóvált
rajta, s nem volt elég, hogy a földhöz csapá, hanem még maga is
ráesett egész terhével, úgy hogy a keskeny férfiu széjjelment,
elmállott alatta s jobbra balra ejté ki kezeiből gyilkos
fegyvereit, behunyt szemmel fogadva <span class="pagenum"><a name=
"Page_91" id="Page_91">-91-</a></span> a jó pap tanítását, ki is
nem hagyá a nélkül a legkisebb porczikáját sem.</p>
<p>Kökényesdi tapasztalá, hogy még ilyen kelepczébe sem került
soha. Birkózásban maga is ritkítá párját s nem egyszer verekedett
két három legénynyel, de még ilyen emberére nem talált, mint
Gergely barát, kinek elég volt egy keze, hogy vele mindkét karját
hasznavehetetlenné sajtolja s azalatt a másikkal a legutolsó zsebét
is kikutassa, elszedve tőle mindenféle metsző avagy szuró eszközt.
Miután hiába törekvék a rabló óriási erejű ellenfelét a
pinczeajtóról lerángatni, mely alatt két társa hasztalan dörömbölt,
a vadállatok makacsságával kezdte magát kiszabadítani, lábaival
rugdalózva, s fogaival beleharapva annak vaskezébe, mire Gergely
barát is dühbe jött s belekapva Kökényesdi üstökébe, fölkapá őt
annál fogva a levegőbe, mint egy nyulfiat s ekkor még csak nem is
haraphatott.</p>
<p>– Ne rugdalózzál dilectissime, látod, hogy nem érsz el; szólt a
barát, oly messze tartva magától kinyujtott karjával a
csimbókjainál fogva légbeemelt rablót, hogy az kénytelen volt
megadni magát.</p>
<p>– Lássad, mily igazságtalanságot szándékoztál elkövetni,
amantissime! feddé őt a barát, folyvást a levegőben tartva
félkézzel, míg másik kezének felemelt ujjával a legájtatosabb
pirongatási mozdulatokat intézé felé. – Nem borzadsz-e vissza
tenmagadtól, nem vádol-e lelked, hogy az Isten által szentelt
helyre jöttél rabolni? Avagy nem gondoltál-e a poklok országára,
midőn e küszöbön gonosz szándékkal betevéd lábadat, a holott lészen
sirás, rivás és fogaknak csikorgatása?</p>
<p>– Ereszsz el már, ördöngös barát! hörgé dühétől rekedten a
rabló.</p>
<p>– Nem addig, míg meg nem térsz és bűneidet meg nem bánod; szólt
a barát, még mindig a levegőben tartva a dilectissimet, kinek majd
a szemei ugrottak már ki üstöke huzásának miatta. – Bánd meg tehát
a te bűneidet. <span class="pagenum"><a name="Page_92" id=
"Page_92">-92-</a></span></p>
<p>– Bánom hát, csak ereszsz el.</p>
<p>– És megtérsz az igaz utra?</p>
<p>– Megtérek, megtérek!</p>
<p>– Soha sem lopsz többet?</p>
<p>– Egy bogarat sem.</p>
<p>– Nem káromkodol?</p>
<p>– Soha többet.</p>
<p>– No így már elbocsátalak. Hanem Magyari collega, elébb szedje
össze ezt a sok kést és baltát s hajítsa ki az ablakon.</p>
<p>Magyari uram is elkészült ezalatt a magisterével, megkötözve
annak kezét lábát úgy, hogy moczczanni sem tudott s megtevé a
rábizott takarítást. Gergely barát is letevé a földre megtérített
hivét, ki nagyot fujva támaszkodott a falnak.</p>
<p>– No te pokolbeli barát; már most egyél is meg, ha
megsütöttél.</p>
<p>– Oh én édes fiam, szólt a páter, megczirógatva kezével jámbor
juhocskája arczát, hidd el én nekem, hogy sokkal nagyobb öröm van
az égben egy megtért bűnösön, hogy sem mint kilenczvenkilencz
igazakon, a kik soha sem vétettek.</p>
<p>– Ördög vagy te, nem barát, mert ha Isten embere volnál, nem
birnál Kökényesdivel ily könnyen, a ki egymaga ármádiákat szokott
széjjelverni; és még minden fegyver nélkül.</p>
<p>– Te jösz én ellenem baltával, fokossal, én pedig megyek te rád
a seregek urának nevével, s a ki megengedé Dávidnak, a juhok
pásztorának, hogy a nyájait pusztító oroszlánt szakállánál
megragadván, leverje, az felruházá az én kezeimet is, hogy
valakiket megáldok, azok meg legyenek áldva.</p>
<p>– Köszönöm az áldást. Akasztass fel; megérdemlem, a miért egy
paptól el hagytam fogni magamat.</p>
<p>– Oh édes fiam, hogy tehetsz fel rólam ilyen világi
kegyetlenséget? Isten nem örül a bűnös halálának. <span class=
"pagenum"><a name="Page_93" id="Page_93">-93-</a></span></p>
<p>– Akkor hát ereszsz el.</p>
<p>– Hogy tehetném én azt, hogy elbocsássalak a megtérés feleutján?
Sőt inkább itt maradsz fiam, e szent magányosságban, s üdvös
bőjtölés és imádkozás által lelkedet megtisztítani törekszel.</p>
<p>A rabló tajtékzott dühében.</p>
<p>– Hol egy szeg, hogy magam akaszszam fel magamat?</p>
<p>– Azt bizonyára nem fogod cselekedhetni fiam, mert egy jámbor
fráter mindig melléd lesz adva, a ki a zsoltárok éneklésére fog
tanítani.</p>
<p>A rabló fogait csikorgatta és lábaival toporzékolt, vérszomjas
tekinteteket vetve a rettenetes barátra, minőket a hiéna vet az
állatszelidítőre, kit kedve volna széttépni, összemarczangolni, de
kit megrohanni nem mer, jól tudva, hogy ha kezét ráteszi, ha csak
szemeit ráveti is, földre van zúzva.</p>
<p>– Ezen kivül pedig, folytatá a barát, most első próbául egy
istenfélő beszédet fogsz mindjárt tartani.</p>
<p>– Én prédikácziót?</p>
<p>– Nem egészen prédikácziót; hanem miután attól lehet tartani,
hogy künn a kolostor falain kivül várakozó hiveid távolléted miatt
nagyon nyugtalankodni találnak, kiállasz egy ablakba s bizonyságot
tevén töredelmes szived állapotjáról, utnak ereszted a jámborokat,
hogy menjenek széjjel a maguk hazájába.</p>
<p>– Jó lesz, monda Kökényesdi, arra gondolva magában, hogy csak
legyen egyszer az ablaknál s lássa meg csapatjait, azok egy szavára
szétbontják a kolostort, ő maga pedig kiugrik hozzájok a legelső
nyiláson.</p>
<p>Ekkor félrehivá Magyarit Gergely barát s sugva mondá neki:</p>
<p>– Kegyelmed fogasson ezalatt szekerébe, üljön fel leányával
együtt s a mint tapasztalja, hogy a gyülevész eltávozott a kolostor
alól, hajtasson egyenesen Kolozsvárra s adja tudtul Ebéni uramnak,
hogy a szathmári őrséggel vegyes rablóhadak törtek az országra.
Azon egyik ficzkónak, <span class="pagenum"><a name="Page_94" id=
"Page_94">-94-</a></span> kit a pinczébe lelöktem, sisakot láttam a
kámzsája alatt. Iparkodjanak kegyelmetek az ország fővárosát
megvédeni ellenük. Isten kegyelmetekkel!</p>
<p>A két pap kezet szorított, s azzal Gergely barát karon fogá a
rablót s betuszkolva egy kis alacsony ajtón, hogy sok baja ne
legyen vele, felfogta nyalábra s elkezdé őt egy szűk csigalépcsőn
fölfelé vinni ölében, két három fokot lépve át egyszerre.</p>
<p>Este volt már és sötét, a szűk lépcsőről a rabló sehogy sem
birta kigondolni, hová viszik, míg végre a barát felemelve fejével
egy csapóajtót, valami világos helyre jutott vele, melynek roppant
ajtó magasságú ablaka előtt letevé őt maga elé.</p>
<p>A rablónak első gondja az volt, hogy egy merész szökéssel
kivesse magát az ablakon, de a mint annak párkányára lépett s egy
futó pillantást vetett maga elé, ijedten döbbent vissza: – alatta
tiz ölnyi mélység tátongott s a mint szédelegve föltekinte, feje
fölött a kolostor harangjait látta függni; – a toronyban
voltak.</p>
<p>– Így édes fiam, szólt a barát, állj ki ide a párkányra s kiálts
fenhangon hiveidnek, hogy gyülekezzenek ide. Azután beszélni fogsz
hozzájuk, s hogy meg ne akadj, majd én itt egy harangláb mellett
állva, súgni fogom, hogy mit mondj? De az Istenért, vigyázz magadra
dilectissime, látod, hogy alattad iszonyú mélység vagyon, nehogy
mást találj hiveidnek mondani, mint a mit én sugallok, vagy pedig
kéz- avagy fejmozdulattal helytelen magyarázatot ne adj szavaidnak,
mert higyjed el énnékem, hogy ugyanazon pillanatban le fogsz esni
az ablakból, már pedig ha onnan lebuktál, a pokol fenekéig meg nem
állsz.</p>
<p>A rabló hajborzadva állt az ablakban. A mi soha életében nem
történt rajta, reszketett. Bátorsága, az a hideg megvetése a
halálnak, mely őt mindenütt kisérte, elhagyá e borzalmas
helyzetében. Érzé, hogy e szédelgős magasban sem ügyesség, sem
vakmerőség nem segít. Lábai alatt a kábító mélység s háta mögött az
óriási erejű férfi, kinek <span class="pagenum"><a name="Page_95"
id="Page_95">-95-</a></span> csak egy taszítása, nem! egyedül ujja
hegyének egy érintése, egy hangos kiáltása elég arra, hogy ő onnan
lebukjék s menthetlenül darabokra zuzza magát a sziklákon! A
vakmerő kalandor a félelem soha nem ismert lázával huzódék az ablak
egyik oszlopához, kezével annak falába fogózva s úgy tetszék neki,
mintha a fal ki akarna dőlni alóla, mintha a torony ingadozna lábai
alatt s letekinte a földre, mintha huzná valami erővel aláfelé,
mintha biztatná valami láthatlan erő, hogy szökjék már le
onnan!</p>
<p>Csapatjai, mik ezalatt a kolostoron kívül lesben álltak,
észrevevék vezérük alakját a magasban s egyszerre vad üvöltéssel
sereglettek alá.</p>
<p>– Szólj hozzájuk, észrevettek; suttogá a barát; el ne téveszd, a
mit mondok.</p>
<p>A rabló reszketve inte igent szédelgő fejével s utána mondá a
barát szavait, a ki a haranglábtól rejtve, sugá azokat fülébe.</p>
<p>– «Kedveseim! (így kezdődött a beszéd). A papok kincseit
összegyüjténk, szekérre raktuk, zsákra van szedve arany,
ezüst.»</p>
<p>A hallgatók iszonyú örömkiáltása helyeslé e phrasist.</p>
<p>– «Hanem a bort és eleséget nem tartják a kolostorban a jámbor
barátok, hanem az egeresi pinczéikben, mire nézve menjen oda
közületek rögtön kétszáz ember s vegye át a kivántakat.»</p>
<p>A portyázók e mondatot is helyeslék.</p>
<p>– «A mi pedig az itt levő asszony személyek iránt való
kivánságaitokat illeti, arra nézve borzadással kell kimondanom,
hogy e kolostor falai között három nap óta dühöng a fekete halál, a
legirtózatosabb dögvész, mely által az emberi test még elevenen
szénné válik s mely mindenkire elragad, a ki csak közelít hozzá.
Azért nem tanácslom azt is, hogy a kolostorba betörjetek, mert tele
van ennek minden zege-zuga nyavalygó haldoklókkal s elannyira gyors
ezen öldöklő angyal működése, hogy a míg e toronyba feljöttem,
velem volt társaim mind a hárman elhullottak <span class=
"pagenum"><a name="Page_96" id="Page_96">-96-</a></span> bele;
magamat is csak a velem hordozott török talizmán, a hétszer égetett
föld és a világot nem látott csecsemő kis ujjai őrizének meg a
veszedelemtől.»</p>
<p>(Páter Gergely mindezen szereket a rabló zsebeinek kikutatásánál
fedezte fel.)</p>
<p>A rablócsorda ez ijesztő hirre elkezdett széledezni a kolostor
mellől.</p>
<p>– «Ugyan ez oknál fogva sem én magam, sem a szerzett kincsek
veletek addig nem egyesülhetnek, a míg minden itt talált aranyat,
ezüstöt egyszer tűzben, egyszer forró, egyszer pedig hideg vízben
meg nem tisztítottam, nehogy azok által ragadjon el reátok a fekete
halál.»</p>
<p>A rabló mindent utánmondott hiven s úgy elijeszté embereit, hogy
azok rögtön szét akartak szaladni.</p>
<p>– «Most pedig mielőtt határozatunk szerint Kolozsvárt egyenesen
megrohannók, a mi annak magas falai és várőrsége miatt aligha
sikertelen munka nem lenne, a helyett így fogunk cselekedni: Ti
két-kétszáz emberrel elrejtőztök a Magyar-Gorbó, Vista és Szucság
melletti erdőkbe s csendesen ott maradtok, nem is mutatva magatokat
az országuton; négyszáz ember ez alatt lekerül, éjszaka menvén a
kórodi utra, a többi pedig megy a gyulai erdőknek s lekerül
Szász-Fenes felé. Ekkor majd a kolozsvári őrség megtudva a kórodi
uton közeledők hirét, azok elé nagy biztában kijő, s míg azok
megfordulva előtte, őket szüntelen maguk után csalják, a többi
elosztott népség a védtelen maradt városra rohan és azt
felprédálja. Eképen cselekedjetek, sehol sem mutatva magatokat az
országúton.»</p>
<p>A rablók ordítva helyeslék vezérük tanácsát s míg Kökényesdi
elkábultan tántorgott vissza a barát karjai közé, ők nagy zajjal
vonultak szét az erdőkbe. Óra mulva csak egyes kiáltásokat lehete
még hallani az elsötétült távolból.</p>
<p>A kolostorban levő nép reszketeg aggodalommal hallgatá mind ezt,
egyedül Magyari értett meg mindent. A mint a barát visszajött a
toronyból, Kökényesdit elzárva többi <span class="pagenum"><a name=
"Page_97" id="Page_97">-97-</a></span> társai mellé, a
nagytiszteletű urak összeölelkezének, egymást magasztalva.</p>
<p>– Isten után mi mindnyájan kegyelmednek köszönjük
megszabadulásunkat, szólt meleg részvéttel Magyari, reszkető
lánykáját tartva kezén.</p>
<p>– Most szabadítsuk meg Kolozsvárt; monda Gergely.</p>
<p>– E pillanatban utra indulok. Lovam nyergelve van.</p>
<p>– Kegyelmed lóháton? Hát leánya?</p>
<p>– Őt itt hagyom, kegyelmed atyai gondjaira bízva.</p>
<p>– Gondolja meg…</p>
<p>– Hagyhatnám-e jobb helyen, mint azon falak közt, melyeket Isten
malasztja s a kegyelmed öklei védnek?</p>
<p>– De gondolja meg kegyelmed, hogy ha a gyülevész rablók
észreveszik csalódásukat, tizszeres dühvel fordulnak e kolostor
ellen.</p>
<p>Annál bizonyosabban fogok sietni kegyelmed falainak védelmére,
minthogy egyetlen leányom is itt leend.</p>
<p>Ezzel megcsókolá a lelkész leánya homlokát, ki e perczben
halványabb volt, mint valaha, s rábizva őt derék tiszttársára,
felköté nagy rezes kardját derekára s felkapva a kis tüszkölő
mokány lóra, kinyittatá maga előtt a kaput s jó szerencsére
elnyargalt az országuton.</p>
<p>A barát pedig felhivá a kápolnába az egész gyülekezetet s késő
éjszakán megzendült a hálaének a seregeknek urához, mely után páter
Gergely felmenvén a szószékbe, oly hatalmas, oly mennydörgő
beszédet tartott hiveinek, felhíván őket oltáraik védelmére, hogy a
midőn szent beszédje végén felragadá félkezébe a roppant templomi
zászlót, melyet keresztjárás alkalmával három ember szokott vinni,
felzudult az ihletett nép, s ha azon perczben ott lettek volna a
rablók a kolostor előtt, képes leendett a kapukon kirohanni rájok
mankóval és keresztes botjaival s szerteszétverni őket.
<span class="pagenum"><a name="Page_98" id=
"Page_98">-98-</a></span></p>
<h2>A NAGY-ENYEDI IJEDÉS.</h2>
<p>Míg a papok kardot kötöttek oldalaikra, míg a sánták, nyomorékok
fegyvert fogtak oltáraik és hazájuk védelmére, Kolozsvár város
főparancsnoka, Ebéni uram, csendesen aludt a maga ágyában.</p>
<p>A derék úr ismeretes vala azon tulajdonságáról, hogy ha tisztjei
valamiért felköltötték, hogy ez vagy amaz történt, azt szokta
egyszerüen felelni: «nem lehetséges az» s másik oldalára fordult s
tovább szunnyadt.</p>
<p>Magyari már jól ismerve ezt a szokását a derék férfiunak, a mint
késő éjszaka minden baj nélkül haza érkezett, nem is vesztegeté
arra az időt, hogy Ebénivel beszéljen, hanem megnyittatá a
templomot, s éjnek idején meghuzatván minden harangot,
beharangoztatott.</p>
<p>Az álmából felijedő népség hallván a templomi harangszót e
szokatlan órában, nagyon természetesen mind a templomba sietett; a
holott felállván előttük a nagytiszteletű úr, elmondá hathatós
szavakkal mind azt a mit látott, leirva a veszélyt, mely őket az éj
szárnyai alatt meglepni készül, s bátor védelemre buzdítva
hallgatóit.</p>
<p>Ebéni uram csak innen tudá meg a közelgő bajt, midőn egymásután
tiz-husz ember futott hozzá, őt felkelteni s elmondani, mit beszél
a pap; ki is midőn végre elkezdé látni, hogy a dolog többé nem
tréfa, ijedten ugrék fel ágyából s hirtelen nem jutott eszébe, hogy
mit csináljon? A népség kiabálva szaladgált alá s fel az utczákon,
a hajduk verték a lármadobot, a lovasok trombitálva nyargaltak elé
hátra. Ebéni elveszítette a fejét.</p>
<p>Szerencséjére odaérkezik hozzá Magyari.</p>
<p>– Mi történik? Mi baj van? Mit csináljunk nagytiszteletű uram?
kérdé a parancsnok úr; mintha Magyari lett volna a hadseregek
vezére.</p>
<p>– A baj nem nagy, de közel van, felelt a tisztelendő
<span class="pagenum"><a name="Page_99" id=
"Page_99">-99-</a></span> úr. Egy csoport gyülevész tizenhét
zászlóval egy harámbasa vezérlete alatt betört Erdélybe, vannak
közöttük rendes lovasok is a szathmári várőrségből. E perczben nem
lehetnek Kolozsvártól távolabb négy mérföldnyinél; de úgy szét
vannak osztva, hogy négyszáznál több együtt sehol sincs, ilyen
formán a felkelő nemességgel s a fejedelem német dandárával
egyenként fel lehet őket emészteni.</p>
<p>Legelső dolog azonban e véletlenségről a fejedelmet tudósítani,
ki most Nagy-Enyeden mulat.</p>
<p>– Igaza van kegyelmednek, hagyá helybe a pap szavait Ebéni;
akként fogunk cselekedni; s míg a papot elbocsátá, hogy rendezze
hát a csapatokat, a hogy tudja, maga előhivatott egy gyors
hirnököt, s miután zavarában először az irótollát nem találta,
azután pedig tintával öntötte le a már kész levelet; siettében ily
szóbeli izenetet bizott végül a futárra, hogy mondja meg a
fejedelemnek:</p>
<p>– «Miszerint a szathmáriak egyesülve tizenhét zászlónyi
portyázókkal, Erdélybe beütöttek s nincsenek távolabb Kolozsvártól
négy óra járásnyinál; de Kolozsvárt majd védeni fogjuk.»</p>
<p>(Tehát Ebéni már olyan versióját adta a pap tudósításának, hogy
míg az csak nehány lovast említett a szathmári várőrségből, ő azt
egyenesen előre helyezé, s a négy mértföldnyi távolságot leszállítá
négy óra járásnyira, a mi erdélyi utaknál világosan nagy
különbség.)</p>
<p>A hirnök iparkodott kijutni a városból s míg Radnóthra érkezék,
elképzelé magában, hogy a betörő sereg azalatt bátran meghaladta
azt a négy órai járást, s azért is a mint bebukott a fejedelemhez,
nem tekintve, hogy az érdekes állapotban levő fejedelemasszony is
jelen van, ilyen hirmondást hebegett el:</p>
<p>– «A szathmári várőrség tizenhét zászlóalja portyázóval beütött
Erdélybe, s ezóta Kolozsvárt ostromolja, de Ebéni uram majd talán
megvédelmezi.»</p>
<p>A fejedelemné csaknem elájult e szókra, Apafi egyszerre
<span class="pagenum"><a name="Page_100" id=
"Page_100">-100-</a></span> felugrott s elészólítva hűséges vén
szolgáját, Andrást, megparancsolá, hogy rögtön fogasson hintajába,
s a fejedelemnét szállítsa a leggyorsabban Gyula-Fehérvárra, mert a
szathmári seregek tizenhét zászlóalja magyarországiakkal Kolozsvárt
meglepték, ezóta meg is ették benne Ebéni uramat, mert az meg nem
fogja védeni.</p>
<p>András nyargalt rögtön a lovakért, egy percz alatt befogatott, a
másik perczben lehordá a fejedelemné legszükségesebb uti
készleteit, a harmadikban már fel is ülteté asszonyát, ki szörnyen
meg volt ijedve az ismeretlen veszélytől.</p>
<p>Az udvaron szállongó emberek megdöbbenve az ijedt sietségen,
körülállták a hintót, s egy jó ismerőse levén köztük Andrásnak,
megszólítá őt, midőn épen hátul a bakra felült: «mi baj?»</p>
<p>– Jaj, hagyja el kegyelmed. A szathmári hadsereg betört
Erdélybe, tizenhatezer emberrel, Kolozsvárt elpusztította, ezóta
Enyed felé jár.</p>
<p>Nosza ezeknek sem kellett több. A mint meglátták, hogy a
fejedelemné hintaja sebesen vágtat Fehérvár felé, szaladtak
szanaszét s egy óra mulva futott ki az egész város a fehérvári
uton; ki mit összepakolhatott, a hátán vivé, asszonyok
gyermekeikkel karjaikon, férfiak batyuval hátukon, ökreiket,
teheneiket hajtva maguk előtt, szekerek egész házi butorzatokkal
megrakva, minden ember jajveszékelt, ordított és futott, a hogy
csak bírt.</p>
<p>Ezen időben épen ott volt Nagy-Enyeden a budai basa követe,
Yffim bég, kit azért küldöttek a fejedelemre, hogy sürgesse annak
kivonulását Magyarországba a kivánt segédhadakkal, s ki sehogy se
akarta Telekinek elhinni, hogy nekik itthon kell maradniok, mert
Szathmár felől félnek a támadástól.</p>
<p>Ez a derék Yffim bég tehát épen fürdőkádjában ült, a midőn a
rémületes futás történt, s megijedve a nagy lármán, kiugrott a
vízből s egy lepedőt kapva magára, az ablakhoz szaladt, s a mint
meglátá a rémületesen futó <span class="pagenum"><a name="Page_101"
id="Page_101">-101-</a></span> sokaságot, lekiálta egy azon menőre:
«hová futtok, mi történt itt?»</p>
<p>– Jaj uram, felelt a kérdezett futtában, betört Erdélybe a
szathmári ármádia, huszonhatezer emberrel, mindent elfoglalt az
utban, csak két órányira van már Nagy-Enyedtől.</p>
<p>Yffim bégnek is elég volt ennyi! hirtelen keresztül köté derekán
a fürdő-leplet s turbán nélkül, minden nélkül leszaladt az
istállóba, felugrott egy nyergeletlen paripára s úgy nyargalt ki
Nagy-Enyedből, senkitől el sem búcsuzva s még csak ruhát sem
változtatott, a míg ki nem ért Temesvárra s ott azt hiresztelte el,
hogy már ezóta a szathmári megszámlálhatatlan seregek egész Erdélyt
elfoglalták!</p>
<p>Teleki e szerint czélt ért: az erdélyi hadaknak okuk támadt a
honnmaradásra; de mégis többet kapott, mint a mennyit kivánt; mert
a míg ő csak annyit kért Kászonyitól, hogy egy cseltámadást
intézzen ellene, az ráeresztve Kökényesdi portyázóit, egész
Kolozsvárig pusztíttatá Erdélyt.</p>
<p>Az, hogy a szentkúti derék barát és Magyari László uram a
portyázók főnökét elfogták, nem sokat változtatott a dolgon, mert a
furfangos kalandor még azon éjjel keresztül ásta börtöne falát s
mind három társával együtt megszökött.</p>
<p>Másnap reggel páter Gergely észrevéve foglyai eltünését,
rendkívül megijedt, elgondolva, hogy azok most visszahozzák az
egész rablóhadat ellene, s rögtön sietve összegyűjté az egész
bucsujáró népet, szekerekre rakatva a legszükségesebb
élelemszereket s az oltár kincseit, bevezette őket a hegyek közé s
ott elrejtőzött velök a Balina barlangba, egyenkint hordva át
karjaira véve gyöngélkedő hiveit a barlang előtt keresztül rohanó
hegyi patakon s elhelyezve őket a nagyszerű sziklateremben, mely
nem egyszer szolgált a környékbeli népnek menedékül pusztító
tatárok ellen, el lévén látva magas nyílással tetején, <span class=
"pagenum"><a name="Page_102" id="Page_102">-102-</a></span> melyen
a füst kimehetett, egy rajta átfolyó patak szolgáltatott a benn
lakóknak ivóvizet. Egy óra alatt elkészültek a fekhelyek friss
falevelekből és kaszált fűből, sütőkemenczék, tűzhelyek készen
álltak, s a terem mélyében egy mindenkor azon czélra szolgált
kőtalapon fel volt szerelve az oltár.</p>
<p>Kökényesdi e közben sietett a barát szavára szétoszlott seregeit
utolérni, hogy azokat ismét összegyűjthesse, mielőtt a kolozsváriak
egyenkint különfoghatnák. Szénásit azonban elbocsátá, hogy az
egeresi pinczékre küldött tévedező embereit hivja vissza s vegye
ostrom alá a zárdát.</p>
<p>Mire Szénási visszajött a kiéhezett kétszáz emberrel, csak a
puszta falakat találta; hogy még pusztábbak legyenek, leégeté rólok
a tetőt.</p>
<p>Az égés világánál azután neki ült s egy gúnyos levelet írt
Telekinek, melyben tudósítá egész alázatos hangon, hogy a kivánt
diversiót megtevék Erdély ellen, hogy csókoltatja a kezeit,
parancsoljon vele másszor is, legalázatosabb szolgájával.</p>
<p>Alig küldé el a levelet egy az útban elfogott oláhczigány által,
midőn nagy vágtatva lát az égő zárda felé közeledni egy csoport
lovast, s a legelől futóban Kökényesdit ismeri meg.</p>
<p>– Végünk van! kiált messziről a harámbasa. Körül vagyunk fogva!
Valahány pap van a világon, mind katonává lett, s úgy forgatják
ellenünk a kardot, mintha biblia volna. A kálvinista pap, a
barátok, a rácz pópa, az unitárius, kiki a maga hivei élén,
legalább huszezer emberrel jöttek ki ellenünk: deákok,
mesteremberek, parasztok, mint a raj rohantak reánk; nekem ötvened
magammal jutott az egész csizmadiaczéh, s lesámfáztak embereimből
huszat, fut mindenki eszeveszetten, s a hol a parasztok elhagyják,
a nemesek kezdik rá, kik összeállva a német dragonyosokkal, lovon
űzik a futó hadat. Minden zsákmányt, minden rabot elvettek a kezünk
közül; ez a kálvinista <span class="pagenum"><a name="Page_103" id=
"Page_103">-103-</a></span> Józsue mindenütt a sarkamban van,
lehetetlen, hogy egy gyalog ember megszabaduljon közülünk.</p>
<p>A rablóvezér épen úgy viselte magát, a hogy rablócsapatok
vezéreihez illik: mikor csatázni kell, elől megy, de mikor futni
kell, akkor is elől megy; ha megverték, sohasem törődik vele, hogy
szabadul meg a többi? ott hagyja a seregét s csak magát siet
megmenteni.</p>
<p>Miután elmondá a rémhírt lóhátról a megrémült Szénásinak,
sarkantyuba kapta lovát s hátra sem nézve többet, hogy megy-e utána
valaki? elnyargalt s ott hagyta Szénásit a cserben maradt
gyalogsággal…</p>
<p>A róka akkor legravaszabb, mikor verembe esett. A megszorult
hypocrita átlátta, hogy bármily gyorsan iparkodjék is menekülni, a
lovasság Nagyváradig utoléri s lekaszabolja. Szerencsétlenségére
lovon ülni sem bírt, hogy legalább maga megmenekülhetett volna.</p>
<p>Köröskörül hangzottak már az erdélyi csapatok trombitái, s a
hegytetőkön sorban kezdtek kigyuladni a vésztüzek, szurkos fenyők;
minden uton Kökényesdi futó embereit lehete látni, kik egymást
ijesztve ordításukkal, rohantak erdőkön-völgyeken keresztül, nem
merve a havasok közé menekülni, hol a felbőszült oláhság fejszéi
villogtak eléjük, sem az egyenes uton járni, hol a lovasbandérium s
a német dragonyosok gázolták őket össze.</p>
<p>Szénási a kétségbeesés pillanatában hirtelen parasztruhát ölte
magára, felmászott egy fa tetejére, s a mint a legelső csapat nemes
lovast meglátta közelíteni, lekiálta rájuk.</p>
<p>– Az Isten áldja meg kegyelmeteket, nemes uraim.</p>
<p>Azok feltekintének e szóra s lehivták a fáról az embert.</p>
<p>– Héj, talán te is a rablók elől bujtál el, szegény ember?</p>
<p>– Jaj drágalátos uraim. Nem rablók voltak ezek; hanem német
katonák magyar öltözetben, kiket Szathmárról eresztettek ide.
Vigyázzanak kegyelmetek az üldözésben, mert ha a kegyelmetek német
katonasága emezekkel <span class="pagenum"><a name="Page_104" id=
"Page_104">-104-</a></span> össze talál jönni, hamar megeshetik,
hogy megértik egymást, s mind a ketten kegyelmetek ellen fordulnak.
Én hallottam, mit beszéltek, mert értek a nyelvükön, de úgy tettem,
mintha nem érteném, a míg idáig hajtottak magukkal, hogy az utat
mutassam meg nekik; akkor mondogatták, hogy ők a kolozsvári
dragonyosoktól kaptak biztatást titokban, hogy rohanják meg a
várost. Az ördög nem alszik, nemes uraim!</p>
<p>A jó urak meghökkentek; a tudósítás nem volt épen valószinűtlen,
s miután csakugyan megtörtént, hogy egy elfogott portyázó nem
tudott másként, mint németül, a vad hír mint futó tűz terjedt el
egyszerre a magyarok között, hogy a dragonyosok egyet értenek az
ellenséggel s őket kelepczébe akarják csalni, a nemes uraktól
megtudták a diákok, a diákok elmondták a kézműveseknek, s mire
Ebéni és a tisztelendő urak észrevették, kész volt a zendülés a
seregben: a nemes urak azt sürgették, hogy el kell a lovat és
kardot szedni a németektől, a diákok egyenesen meg akartak velök
ütközni; a csizmadia-czéhnek volt legtöbb esze, ez azt kivánta,
hogy meg kell várni, míg lefeküsznek alunni s akkor egyenkint
megkötözni őket.</p>
<p>Szénási mester ezalatt egyet került s előtalálta a
dragonyosokat, kik egész buzgósággal teljesíték a reájuk bízott
dolgokat s megállítá őket.</p>
<p>– Uraim! baj van; látják kegyelmetek amott a magyar urakat? Ni,
hogy fenyegetőznek az ökleikkel; vigyázzanak ám magukra. Valaki
elhiresztelte náluk, hogy a szathmáriakkal kegyelmetek egyetértenek
s most azok egy tappot sem akarnak addig tovább menni, a míg elébb
kegyelmeteket egy lábig le nem öldösik.</p>
<p>A zavart kiáltozásokból csakugyan ki lehetett egyes
fenyegetőzéseket venni.</p>
<p>A német katonák erre elkeseredtek. Mondák, hogy ők vérüket
ontják Erdély szolgálatában s ez a jutalom érte, hogy árulóknak
neveztetnek. Azonnal takarodót fuvattak s összegyűjtve csapataikat,
védelmi állásba tették magukat <span class="pagenum"><a name=
"Page_105" id="Page_105">-105-</a></span> s egy óra alatt úgy fel
volt zavarodva Ebéni uram egész tábora, hogy Szénási mesternek
semmi sem volt könnyebb, mint futó népeivel megmenekülni előlük.
Ebéni egész éjjel a martyrok minden kinszenvedései között forgott,
majd a magyarok küldöttsége által ostromoltatván, kik elégtételt,
biztosítást s Isten tudja mit követeltek, s míg a jámbor papok
egyik tábor szélitől a másikig szaladgálva, nagy nehezen
lecsendesíték a zajt, felvilágosíták a félreértést s különösen
megértették a felekkel, hogy sem a magyar urak nem akarják bántani
a németeket, sem a németek a magyarokat, akkorra meg is virradt s a
kibékült felek bámulva győződének meg felőle, hogy az egész lárma
csak egy furfangos kalandor műve volt, ki az által bőséges időt
nyert üldözői elől megmenekülhetni.</p>
<p>Egész a határszélig nem érték őket többé utól.</p>
<h2>HÖLGYVÁSÁR.</h2>
<p>Oh kedves Pestem!</p>
<p>Te szép, deli, fiatal város, országunk diadémja, kit büszkén,
kit szeretve említ minden magyar, s nem tartja boldognak magát, míg
téged nem látott, s valahányszor a távolból meglátja tetőid,
lelkesítő önérzet dagasztja keblét, s valami történik falaid közt,
bú vagy öröm, az egész ország búja, öröme az. Jaj volna annak, ki
körüljárva a földet, azzal jönne vissza, hogy van város az ég
alatt, melyet látni szebb, melyben élni jobb, melynek férfiai
lelkesebbek, hölgyei bájolóbbak, mint tieid!</p>
<p>Én tudom, hogy mit tesz tégedet szeretni? mert voltam tőled
távol. Nyugalomban éltem másutt, benned veszély várt reám, és én
mégis visszajöttem hozzád.</p>
<p>Sírtam, midőn megláttalak s leborulék földedet megcsókolni…</p>
<p>Gyakran elmerengek jövendő alakod felett s látlak évek,
<span class="pagenum"><a name="Page_106" id=
"Page_106">-106-</a></span> évtizedek mulva, megnőve, megszépülve:…
a pompás panoráma a dunaparti házsorokkal meghosszabbult, az
egyenes palotasor a Dunában tükrözi magát; a pompás
márványkikötőben egyik hajó a másikat váltja,… amott egy roppant
bazár nyilik meg oszlopos csarnokaival, melyben a világ
kereskedőnépe rakja ki bámulatra az ipar remekeit,… emitt jótékony
épületek emelkednek nagy betűkkel homlokaikon: kórházak, szegények
intézetei, lelenczház, vakok, némák, őrültek menedéki,… ott ismét a
vigalom és művészet tanyái tünnek elő izletes pompával, látogatott
szinházak, a felcziczomázott circus, a pantheon alakjára épült
festő és szobrász akadémia,… majd a tudományok csarnokait látom,
iskolák, muzeumok, közkönyvtárak előtt visz el útam, mik a nemzet
irodalomkincseit s a világtudomány egyetemességét őrzik, hirdetik,…
künn a Rákoson egy egész új gyárváros épült, melynek magas vörös
kéményei egyre füstölögnek,… a Városliget már a városon belül esik
s pompás népkertté van alakítva, a pávák szigetén, a Diána-szigeten
látogatott hotelek vannak, a külföldiek legkedvenczebb szállodái, a
Margitsziget már a város átellenébe jutott s mintegy annak ölében
fekszik; egy folt a paradicsomból!… a kőbánya hűs pinczéi a város
utolsó házainál kezdődnek,… a nagypiaczon, a szénatéren pompás
artézi kutak lövellik víztömegeiket a medenczét emelő
márványnymphák tagjaira, s mind e vidám és komoly, gyönyörű és
érdekes tünemény felett, mint országos oltárok emelik magasra
karcsú tornyaikat a szentegyházak;… most lassankint leszáll az est;
a harangok megkondulnak s bezugják a várost,… valami névtelen,
alaktalan zsibongás terjed a város fölött, a néptömeg rajzik minden
utczán,… ekkor egyszerre ezernyi ezer fény gyulad elé, mintegy
varázsszóra; a gázvilágítás lepkéi, rózsái, csillagai égnek
mindenütt, utczákon, boltok kirakatai előtt, a szökőkutak óriási
kandelaberein, a sétányok vadgesztenyefái között, a csodás
lánczhidon végig s keresztül a tündéri alaguton <span class=
"pagenum"><a name="Page_107" id="Page_107">-107-</a></span> a
várhegy alatt egész az istenhegyi városig fel, hol a leggazdagabbak
nyári palotái állanak…<a name="FNanchor_9" id=
"FNanchor_9"></a><a href="#Footnote_9" class="fnanchor">9)</a></p>
<p>Mi ez? Kápráznak szemeim? vagy a képzelet tündére, ki az imént
egy századdal elébb hordott szárnyain, most két századdal vetett
ismét hátra?</p>
<p>Micsoda elhagyatott hely ez? mögöttem homoktorlatos avar, náddal
benőtt ingoványok, előttem nagy messze egy szegényes helység, alig
lehet városnak nevezni, melynek elsötétült utczáján egyetlen
falábon álló olajlámpa boszantja az éj nyugalmát… Egy tornya sincs,
csak a vége felé látszik fehérleni valami rongyos török mecset
minaretje…</p>
<p>Hol vagyunk? Minő szomorú kép áll előttünk?</p>
<p>Ez Pest a tizenhetedik század közepén…</p>
<p>Fogjuk be ajkainkat s félve tekintsünk jobbra balra, mert itt
egész éven át dögleletes a levegő, s a szűk sikátorok szegletein
rablók, orgyilkosok leskelődnek.</p>
<p>Nincs egy ép ház sehol, az utczák szűkek, rendezetlenek, minden
ötödik ház összedőlt rom, vagy elpusztult telek, alig van egy pár
emeletes ház az egész piaczon, valami gazdag rácz kereskedők házai,
idomtalan contignatiós tetőkkel, a mai kigyó-utcza táján van
felállítva a sertés-állásuk, a hol mindig kész e czélra a posvány.
Ez az egész kereskedése Pestnek… A király-utczától kezdve a
nagy-hidutczán végig egy büzhödt árok vágja keresztül a város
közepét, melynek partjait embermagasságnyi dudva lepi, s a mely
házak az ároknak feküsznek, vesszőből font és sárral tapasztott
sövénynyel vannak bekerítve;… a legutolsó rongyos kalyiba ott van,
a hol most a redoutépület<a name="FNanchor_10" id=
"FNanchor_10"></a><a href="#Footnote_10" class="fnanchor">10)</a>
áll, azzal vége a városnak;… még távolabb, valahol a kereskedelmi
csarnok környékén látszik egy nagy deszkabódé, mit magtárnak szokás
használni, onnan egész az Almay-udvarig egy nagy tó feneklik,
melyben estenkint pokoli énekkel vannak a <span class=
"pagenum"><a name="Page_108" id="Page_108">-108-</a></span> békák,…
a mi azon túl látszik, az mind avar sivatag, terméketlen, uttalan
homokbuczkák; a magyar nemzeti szinház helye s az egész körülfekvő
környék nyomorult veteményes kertekkel van elfoglalva, s a
Terézváros helyén kezdődik a török temető… a Dunán egy pár rongyos
bárka van kikötve, s a török hadak számára hajós hid vonul egyik
parttól a másikig, silány, rozzant kompokra és dereglyékre rakva;
az utczákon alig lézeng emberi alak, ha kettő megy együtt, nem
szólnak fenhangon, csak lassan suttogva; hiába hallgatod, mit
beszélnek? örmények azok, ráczok vagy czinczárok, legjobb esetben
németek, kik kézművesség után élnek itt… Magyart kivánságból sem
látsz, elkerüli ez a várost, vagy ha kénytelen bemenni, mint ezt a
jó Bocacius megírta magáról, csak legfelsőbb parancsolatra
cselekszi, elébb testamentomot tesz otthon s hálákat ád az
Istennek, ha ismét háttal fordulhatott a «valóságos pestises
tanyához».</p>
<p>Ez Pest alakja a tizenhetedik század közepén.</p>
<p>Ezen időben Hadzsi Baba, a stambuli leghiresebb rabkereskedő,
megtudván titokban előre a serailon keresztül tartott
összeköttetéseinél fogva, hogy e nyáron Pest alatt nagy tábor fog
összevonatni, mielőtt üzlettársai valamit sejthettek volna,
hirtelen hajóra rakta áruit, s a Fekete-tengeren át és a Dunán
felvontatva becses teherrel rakott bárkáját, még jóval elébb
megérkezék Pest alá a tábor összpontosítása előtt.</p>
<p>Ott horgonyt vetve a Duna szélében, felcziczomázá hajóját keleti
szőnyegekkel, virágokkal s kiállítva a hajó orrára egy csomó
szerecsen eunuchot, mindenféle zengő hangszerekkel, megütteté a
dobokat, hogy visszhangzottak bele a budai hegyek.</p>
<p>A törökség rögtön felcsődült a budai bástyákra s meglátva a
felpiperézett hajót, lengő zászlóival, mik az árboczról lelógva, a
hullámokat seperték, kiváncsivá lőn megtudni, mit árulnak rajta? s
többen csónakra ülve áteveztek hozzá. <span class=
"pagenum"><a name="Page_109" id="Page_109">-109-</a></span></p>
<p>A kerek föld legszebb hölgyei voltak ott vásárra kiállítva!</p>
<p>A mint a legelső török ittassá nézte magát e gyönyörű
áruczikkeken, sietett vissza, pénzét magához venni s úgy jönni
ismét, utközben elmondta tiznek, husznak e látmányt, nem tarthatva
magát elragadtatásában s nemsokára százával siettek a csónakok a
paradicsomot szállító hajóhoz.</p>
<p>Hasszán basa, az akkori budai vezér, meglátván palotája
ablakából e tolongást s megértve annak okait, elküldé kegyenczét,
Yffim béget, hogy azonnal tiltsa el a népséget a vásárlástól,
mielőtt ő maga a vezér számára ki nem választá a javát, s ha van
valami megtekintésre érdemes a rabnők között, azt vásárolja meg
háreme számára.</p>
<p>Yffim bég szaladt legottan kihirdetni a tilalmat városszerte, s
miután a csónakok egyenkint elmaradoztak a hajótól, ő maga beleült
a vezér függönyös sajkájába s átevezett Hadzsi Baba hajójához.</p>
<p>Az emberkalmár észrevéve a közeledő díszsajkát, kijött elé a
hajó párkányára s arczra borulva várta, míg az odaérkezik s
odanyujtá nyakát Yffim bég elé, hogy arra hágva lépjen fel
hajójára.</p>
<p>A bég magas leereszkedéssel adá tudtára a kalmárnak, hogy a
budai vezér számára, ki minden magyarországi basák főparancsnoka
volt, – jött a kiállított áruneműkből válogatni.</p>
<p>Hadzsi Baba még egyszer földre veté magát, ezt hallván, s áldá a
napot, mely e hajóra virradt, és a vizet és evező lapátot, mely azt
odáig szállítá, s még azt az anyát is, a ki azt a papucsot készíté,
a melyben Yffim bég az ő hajójára lépett.</p>
<p>Azzal kezet csókolva a bégnek s nagyobb tisztelet jeléül pofon
vágva azt az eunuchot, a melyik legközelebb állt a béghez, azon
tiszteletlenségért, hogy legközelebb mert hozzá állni; – bevezeté
őt a titkok titkainak teremébe.</p>
<p>Nehéz aranynyal átszőtt pokróczok fedék a hajó bejárását
<span class="pagenum"><a name="Page_110" id=
"Page_110">-110-</a></span> melyeket félrehajtva, ismét másik
kárpit tünt elé, sötétvörös virágos selyemből, s ezen keresztül már
hallható volt az édes dal és csevegés, mely belülről jött, s midőn
a selyembojtok egy rándulására e függöny is kétfelé vonult, akkor
egy harmadik fehér mousselin-szövetű lepel maradt a bemenők előtt,
melyen keresztül ezek a terembe láthattak, a nélkül, hogy a
bennlevők által észrevétetnének.</p>
<p>Tizennégy delnő játszott, enyelgett egymással, vigan kergetőztek
a hajó padmalyáról lefüggő perzsa szőnyegek között, elrejtőzve s
nagyot nevetve, ha rátalált a másik; egyik mandolint pengetett, öt
vagy hat karéjban tánczolt, lágy zengzetű dalt énekelve hozzá, egy
más csoport hintázta egymást egyik gerendáról a másikra átkötött
pokróczshawlon.</p>
<p>Mind oly ifjak voltak még, minden égalj szépségeiből válogatva,
hogy a szem eltévedt rajtuk, ha választani kellett a szivnek.</p>
<p>Yffim bég sokat látott már ilyfélét, de most még sem állhatá
meg, hogy arczát kissé mosolyra ne vonja, vállára ütvén a
kalmárnak.</p>
<p>– Te a paradicsomot loptad meg, Hadzsi Baba.</p>
<p>Hadzsi Baba keresztbe veté kezeit mellén s megrázta szakállát
alázatosan.</p>
<p>– Mind saját neveléseim e leányok, uram. Egy sincs közöttük a ki
édes anyjára emlékeznék, legkisebb gyermekkoruktól fogva az én
ápolásom alatt virultak fel; én nem kereskedem nagy korukban
elfogott rabnőkkel, azok rendesen agyon sírják magukat, durczásak,
ideje korán elhervadnak, s még a többit is elrontják. Csecsemő
korukban vásárlom a lyányokat; mennyi költségbe, mennyi fáradságba
kerül, a míg egy ily virág felnő! de legalább örülhet, a ki
leszakasztja. Nézd uram, egyik oly tökéletes, mint a másik;
tekintsd ama karcsú liliomot, ki ott az angoraszőnyegen tánczol,
láttál-e ily termetet valaha? mely hajlik jobbra-balra, mint a
banán-fa virágzó ága. Az egy <span class="pagenum"><a name=
"Page_111" id="Page_111">-111-</a></span> georgiai leány, kit még
születése előtt vettem. Apja, mikor házasodott, nem birt a lakomára
való pénzzel s odajött hozzám, eladva száz dinárért legelsőbb
születendő gyermekét. Hja uram, kevés pénz, de hátha sohasem
született volna gyermeke? hátha fia lett volna? és azóta mennyiszer
meghalhatott volna! bizonyára nem fogod sokalni az árát, ha azt
mondom, hogy ötszáz arany. Nézd, most lerugja himzett papucsait, ah
ily lábakat, ily gömbölyü, sima, fehér lábacskákat nem hiszem, hogy
találj másutt. Ötszázat mondtam? Ennek ára uram hatszáz arany.</p>
<p>Yffim bég műbecslő képpel hallgatá a kalmár szavait.</p>
<p>– Vagy tán jobban fog tetszeni ama méla képű szűz ott, ki a
magányt keresve, ül ama rózsafa árnyában. Lásd uram, csak e
rózsafák mennyibe kerülnek nekem! Leányaimnak soha sem szabad rózsa
nélkül lenni, mert a rózsa legjobban illik a leányhoz, s a
rózsaillat legjobb tanító a szerelemre. Az ott cserkeszfőnök
leánya, együtt fogták el apjával, anyjával; a durva férfi, nehogy
neje kezünkre jusson, megölte azt; de gyermekét megölni nem volt
már ideje, s én vettem meg azt; ez a bánatos szín sokaknak tetszik,
kik örülnek rózsákat ültetni fehér földbe, csókkal pirosítni
halvány szűz arczot. Nem adom alább hétszáz aranynál, nem sietek
vele, hisz még gyermek.</p>
<p>Yffim bég mordult rá valamit.</p>
<p>– Az a pajkos delnő, ki a shawlon hintázza magát, fejét
jobbra-balra hajtogatva, Chinából kerüle hozzám, hol szülei
kitették a piaczra. Termete első tekintetre nem sokat igér, de
hogyha hozzá érsz, mintha forró bársonyt tapintanál. Ezt is ötszáz
aranyért adom, csupán neked uram, másnak két annyiért.</p>
<p>Yffim bég helybenhagyólag bólintott fejével.</p>
<p>– Látod azt a szőke hölgyet, ki most arany fésűvel huzza végig
még aranynál is becsesebb hajfürteit; ez az északi szigetekről
került hozzám, egy hajóról, melyet a Kapudán basa a tengeren
fenékbe lövetett; nem kérdem tőled, hogy láttál-e ily gazdag szőke
hajfürtöket? csak azt <span class="pagenum"><a name="Page_112" id=
"Page_112">-112-</a></span> kérdem, hogy született-e halandó leány
valaha ily vakító fehérségű arczczal? melybe mintha a hajnal
mártotta volna rózsás ujjait, akként vegyül a legbájolóbb pir.</p>
<p>– Igen, de ez arcz ki van festve; monda gyanakodva Yffim
bég.</p>
<p>– Kifestve uram? kiálta fel Hadzsi Baba méltatlankodással. Nálam
kifestett arczok? Ah, jer és győződjél meg róla.</p>
<p>S azzal félreszakítva a mousselin-leplet, belépett a terembe
Yffim béggel.</p>
<p>A férfiak láttára egy pár a bujósdit játszó hölgyek közül
sikoltva bútt el szőnyegei közé s csak később üté ki onnan kiváncsi
fejecskéjét az összefogott redők közül. A georgiai délczegen
folytatá tánczát; a chinai még kaczérabb, kihivóbb mozdulatokkal
lóbálta magát a hintán; az északi szigetek szépsége körül hagyta
omolni vállain aranyt játszó hajfürteit; egy ép barna-piros arczú
czigányleány tarka, czafrangos öltözetben, szalagok közé font
hajjal, bámészan állt a belépő bég elé s azt tetőtől talpig
összenézte, megfogta annak selyem kaftányát, ujjai közt
morzsolgatva azt, mintha kelméjének értékét akarná megbecsülni; míg
egy gyermekded néger leányka, arany kösöntyükkel karjain és lábain,
ámbrával füstölte körül a vásárra jött vendéget, tiszta email
szemeivel s korall-piros ajkaival nyájasan mosolyogva reá.</p>
<p>Valót mondott a rabkereskedő. E szegény leányok közül egy sem
tudta azt, mi a szégyen? Egykedvüen vagy épen jó kedvvel tekintének
a vásáros elé s iparkodott mindegyik megtetszeni neki, remélve,
hogy elviendi őket onnan s gyöngyöket és drága ruhákat s
rabszolgálókat veend számukra.</p>
<p>Hadzsi Baba a legutóbb említett szépséghez vezeté a béget s
felemelvén fehér köntösének szegélyét, azt megnyálazá s megdörzsölé
vele a kétségbe hozott pirosságu arczot, s miután a kelme fehéren
maradt, diadalmasan fordult a vevőhöz. <span class=
"pagenum"><a name="Page_113" id="Page_113">-113-</a></span></p>
<p>– Hah uram! én festett arczokat árulnék? Hát azért volna nekem
minden igazhivő shah, emir és khán előtt hitelem? nem az én
kertemből kerülnek-e mindazon virágok, kikkel a Bayrám ünnep napján
a Sultana Valideh a legnagyobb császárt megajándékozza, s kiket egy
hét mulva a szultán legkedvesebb padisahjaihoz szokott nőül adni?
Soha uram! még csak indu bayadéreket sem tartok, csupán azért, mert
fogaikat bethellel narancssárgára festik, s szemöldeiket
bearanyozzák; istenkáromlás valamit igazítani azon, a mit Allah
tökéletesnek teremte! A szerecsen leány azért szép, mert fekete, a
görög azért szép, mert barna, a lengyel azért, mert halovány és az
olasz azért, mert piros: kedvesek a szőke fürtök, kedvesek a
feketék, s tűz lakik a kék szemekben, valamint a sötétekben, s mind
ezt Isten alkotá, hogy az emberek örüljenek neki.</p>
<p>Míg az érdemes embercsiszár ily nemes hévvel ömlengett, Yffim
bég nagy komoly képpel végig járta a termet, s minden függönyt
félrevonva, mogorva tekintettel szemlélé azoknak lakóit, kik
mindannyian pompás keleti öltözeteket viseltek, s henyélve és
czukorpálczákat szopva, hevertek pamlagaikon, vagy daloltak és
énekeltek.</p>
<p>Hadzsi Baba mindenütt nyomban kisérte a török urat s minden
leányról annyi ajánlatost tudott mondani, hogy a jó urnak valóban
nagy határozottsággal kellett birnia, hogy választani tudjon
közülök.</p>
<p>Már egész a terem végére jutott, midőn véletlenül a
legfélreesőbb szegletbe tekintve, egy hölgyet pillanta meg, ki a
többitől egészen elkülönítve látszott. Egyszerű fehér gyapjulepelbe
volt burkolva, csak feje látszott ki, s a mint azt a bég felé
fordítá, egyszerre elállt annak szeme szája, lábai ott maradtak
vele.</p>
<p>Ez volt a szépség országában a királynő arcza! Soha ily
pillantást, ily égő, világló, villanyozó szemeket, mint az övéi! A
büszke, szabad homlok, mely alatt két szenvedélyes szemöld
szivárványlott, diadem nélkül is méltóságot sugárza szét, arcza, a
hányat pillantott, annyi indulatkifejezést <span class=
"pagenum"><a name="Page_114" id="Page_114">-114-</a></span> válta,
az első látásra szilaj volt, mint a fürdőben lepett Diána arcza, a
másodikban félelmes, mint a futó Daphneé, lassankint szelid
fájdalom változtatá át vonásait, merengve nézett maga elé, mint a
megcsalatott Sappho a lábainál terülő tengerbe, mely égő szerelmét
eloltandó vala.</p>
<p>– Kalmár! szólt bámulatából félig-meddig magához térve a bég. Te
engem meg akarsz csalni, micsoda égből lopott húri ez itt, hogy meg
sem akarod őt nekem mutatni?</p>
<p>– Bizonyára jó uram, szólt ijedten a kalmár, jobb ha elfordulsz
tőle, s nem gondolsz reá többet.</p>
<p>– Hadzsi Baba! vigyázz magadra. Ha netalán másnak adtad el őt
már, vagy magadnak akarnád őt megtartani, olyasmit veszthetnél
rajta, a mit többet nem nyersz vissza.</p>
<p>– Apám szakállára mondom uram, nincs miért megnézned e
némbert.</p>
<p>– Hm! talán termete hibás? gondolá magában Yffim s inte a
hölgynek, hogy bocsássa le magáról leplét. Az rögtön
engedelmeskedék s felállva, végig bocsátá termetén a könnyü
palástot.</p>
<p>Ah! A bég szemei kápráztak. Alig hivé, hogy a mit lát, az nem
egyéb, mint tündéri ábrakép. Oly tökéletes volt a hölgy alakja,
mintha remekszobrász márványból faragta volna a szerelem-istennő
oltárára, s a derekát átszorító ezüst abroncs csak azért látszott
oda övezve lenni, hogy kitünjék, mennyire fehérebb termete az
ezüstnél.</p>
<p>– Átok nyelvedre, gonosz fecsegő! fordult Yffim bég a kalmárhoz;
ki üres beszéddel egy óra óta lopod tőlem az időt, s megfosztasz a
paradicsom szépségeinek látásától. Mi ára e hölgynek?</p>
<p>– Hidd meg uram, nem neked való az.</p>
<p>– Mit? te emberfejű kutya! azt hiszed, koldussal van dolgod, a
ki nem tudja kifizetni a mit kérsz? Én Hasszán basa, a budai vezér
számára jöttem vásárlani, a ki úgy <span class="pagenum"><a name=
"Page_115" id="Page_115">-115-</a></span> szokott alkudni, hogy a
mit ezer aranyon tartanak neki, kétezeret ád érte.</p>
<p>A leány meghallva e szavakat, szokatlan mosolyra derült arcza,
két nagy tüzes szeme úgy világított e perczben Yffim bég felé, hogy
annak szemei nem kápráztak jobban, mikor a tengeren járt s két nap
sütött arczába, egyik az égről, másik a víztükörből.</p>
<p>– Sőt inkább, oh uram, szólt földig hajolva a kalmár, oly olcsón
adom e leányt, hogy árából láthatod, miszerint holmi alsóbb
mushirok számára tartogatom azt, ha egy ilyennek jönne hozzá kedve,
átengedném, – nem mondok sokat, – átengedném neki száz
dinárért.</p>
<p>– Istenkáromló te! ki a teremtés remekét ekként ócsárolod.
Tizezer dinárt kell érte kérned, vagy a mennyivel kevesebbet kérsz,
talpadra veretem bambussal.</p>
<p>A kalmár arczra veté magát a bég előtt.</p>
<p>– Ne vedd meg őt uram, bizonyára nem jót kivánsz sem magadnak,
sem uradnak, a midőn őt háremébe akarod vinni.</p>
<p>A bég azt gondolá: bizonyosan hangja rút a delnőnek, azért oly
olcsó, s felszólítá, hogy énekeljen előtte egy dalt, ha tud.</p>
<p>– Ne kivánd tőle azt uram! könyörge a kalmár. Késő volt; a leány
az első szóra kezébe vőn egy mandolint s végig futott húrjain, mint
szellő az æolhárfán; s elkezde énekelni a legcsengőbb, a
legédesebb, a legforróbb hangon egy arab szerelmi dalt:</p>
<div class="poem">
<div class="stanza"><span class="i0">«Shirász
rózsaberkein,<br /></span> <span class="i0">Halvány hold
sugárain,<br /></span> <span class="i0">Forró szivek
álmain<br /></span> <span class="i2">Születik a
szerelem.<br /></span></div>
<div class="stanza"><span class="i0">Altaj jeges
bérczein<br /></span> <span class="i0">Vérpadoknak
ormain<br /></span> <span class="i0">Gyülölő szív
lángjain<br /></span> <span class="i2">Sem hal meg a
szerelem.»<br /></span></div>
</div>
<p><span class="pagenum"><a name="Page_116" id=
"Page_116">-116-</a></span></p>
<p>A bégnek nem volt mást tenni, mint felugrani s összevissza
pofozni és ütlegezni Hadzsi Babát, a miért egy szóval merte
megkisérteni, hogy őt e leány megvételéről leverje.</p>
<p>A kalmár tűrte az ütlegeket, s mikor vége volt a mulatságnak,
ujra azt mondá:</p>
<p>– És én ismét azt tanácsolom te neked, hogy meg ne vedd urad
számára e leányt.</p>
<p>– Mi hibáját tudod, te nagy bagoly? Értelmes dolgot mondj, mert
ha hazudni találsz, árboczfádra akasztatlak fel czégérnek.</p>
<p>– Elmondom uram, ha meghallgatod. E leány nem első gazdájánál
van már, csak a kiket én tudok, hogy őt birták, vannak öten. Ezek
mind nyomorultul vesztek el uram, méreg, pallos és selyemzsinór
által. Akárhová belépett, a szerencsétlenséget vitte azon házhoz;
lakott töröknél, tatárnál, magyarnál; egyenlő balsors érte
mindazokat: az Iblisz<a name="FNanchor_11" id=
"FNanchor_11"></a><a href="#Footnote_11" class="fnanchor">11)</a>
ellen, a ki benne lakik, nem volt hatalma sem a prófétának, sem a
messiásnak, sem a bálványoknak, romlás és végveszély az ő ajkainak
lehellete, a ki őt megöleli, annak számára már ássák a sírt, s a ki
őt meglátta, annak jobb lett volna világtalanul születni. Ezért
könyörgöm neked még egyszer, oh uram, hogy engedd e némbert valami
szegény mushirnak, kinek fejéért nem kár, ha legördül, s ne vidd a
veszélyt olyan magas házba, mint Hasszán basa palotája.</p>
<p>A bég megrázta fejét.</p>
<p>– Gazembernek hittelek, ostobának tapasztaltalak; szólt a
kalmárnak s azzal inte a leánynak, hogy burkolja magát palástjába s
kövesse őt.</p>
<p>– Allah tanum, hogy én intettelek; én mosom kezeimet, rebegé
Hadzsi Baba.</p>
<p>– A leány követni fog, te küldj pénzedért utánam.</p>
<p>– A próféta lássa meg lelkemet, uram. Ha csakugyan akarod
elvinni e leányt, én nem adom őt pénzért. Nehogy <span class=
"pagenum"><a name="Page_117" id="Page_117">-117-</a></span> azt
mondhassam egykor, hogy ily nagy ember tőlem vette kész pénzen a
romlást. Fogadd őt ajándékba urad számára.</p>
<p>– Elfeledém megkérdeni: mi neve e hölgynek?</p>
<p>– Megmondom uram, de kérlek, hogy valahányszor ajkaidra veszed
nevét, el ne mulaszd utána mondani: mash Allah; mert e nő neve
ördög-név és bizonyára ő nem ok nélkül viseli azt s nem hazudtolta
meg soha.</p>
<p>– Mondjad, és ne fecsegj.</p>
<p>– E hölgy neve: «Azraële»… Allah hatalmas!…</p>
<h2>AZ AMAZON-DANDÁR.</h2>
<p>Három nap mult el, hogy Azraële Hasszán basához került, s a
harmadik nap estéjén Hadzsi Baba kinn ülve hajója orrában s a szép
holdvilágban gyönyörködve, távol a Margitsziget felé csónakokat
látott a Duna közepén evezni s koronként szivszaggató sikoltásokat
halla, melyek csak rövid ideig tartottak; – a sikoltások
időközönkint megujultak s a kalmár szive úgy szorongott, azokat
hallva.</p>
<p>Nem sokára eltüntek a csónakok a parti fák között, elhangzott az
utolsó rémhang, s a várkert rózsalugasai alatt ábrándozó dal
szólalt meg, mely a csöndes éjben áthangzott a Dunán. A kalmár
megismerte benne az odaliszk éneklését s elhallgatta azt sokáig s
mégis úgy tetszett neki, mintha e dallamon keresztül ama sikoltások
hatnának váltig füleibe.</p>
<p>Másnap meglátogatá őt Yffim bég, a kalmár szivesen fogadá:
nargylát és sorbethes csészéket hozatott elé s ott elültek szép
csendesen pipázgatva; egyik sem szólt a másiknak egy szót is.</p>
<p>Így lefolyván jó egy óra, végre megszólalt Hadzsi Baba:</p>
<p>– Az éjjel csónakokat láttam a sziget felé uszni s titkos
sikoltások hangjait hallám.</p>
<p>Azzal ismét tovább szítták nargyláikat, hörpölgették csészéiket
s hallgattak másik óra hosszat. <span class="pagenum"><a name=
"Page_118" id="Page_118">-118-</a></span></p>
<p>Akkor felkelt Yffim bég, kezet szoríta Hadzsi Babával s távozó
félben monda:</p>
<p>– Azok Hasszán basa kedvencz hölgyei voltak, kik bőrzsákokba
varratva, a vízbe hányattak.</p>
<p>Hadzsi Baba megcsóválta fejét, a mi törökül annyit tesz, hogy
azt előre lehete látni…</p>
<p>Nem sokára elkezdének gyülekezni az egyes hadtestek Pest alá,
tábort ütve a Dunaparton: a hidon szüntelen lehete látni a
keresztül vonuló hadsorokat, a nehéz ágyukat és szekereket.
Megérkezett Belgrád alól a vezér aga a nyolczezer főre menő
testőrséggel, s a Rákoson ütötte fel sátorát, feljött utána Ismail
basa tizenhatezer janicsárral, s a palotai síkon szállt meg. A
tatár khán rendezetlen csordáit, mik mehettek negyvenezer főre,
felterelték Vácz környékére, nem sokára Ghyka herczeg is megérkezék
hatezer főnyi lovassal s vele együtt és a budai vezér válogatott
csapatjaival mehetett az egész sereg mintegy százezer főre.</p>
<p>Hadzsi Baba tehát igen jó vásárt csapott, annyi török ur között
sok vevője akadt, mindene árán felül kelt el, úgy, hogy jónak látta
egy újabb szállítmányt hozatni maga után egy belgrádi
fiókraktárából; remélve, hogy még a táborozás folytán azokat is
eladhatja. Szerette volna mégis megtudni, meddig tart ez
összpontosítás s miféle urak váratnak még a hadakhoz? s e végett
körülfogta Yffim béget.</p>
<p>A bég őszintén megfelelt, hogy a ki akart, már eljött, az
erdélyi fejedelem csalárdul kihuzta magát a hadból s most csupán
Kucsuk basa és fia Feriz bég dandáraira várnak még, a kik nélkül
nem akarnak útnak indulni.</p>
<p>Hadzsi Baba oda lett e nevek hallatára.</p>
<p>– Holt emberré tettél, uram. Még ma megyek vissza egész
szállítmányommal együtt Stambulba.</p>
<p>– Őrjöngsz?</p>
<p>– Nem uram, de tönkre vagyok téve, ha ezeket bevárom. Soha uram,
még egy világrészben sem lakhatom ezen derék férfiakkal, kiket
Allah tartson meg sokáig nemzetünk dicsőségére! Két házat tartok a
Bosporus két ellenkező <span class="pagenum"><a name="Page_119" id=
"Page_119">-119-</a></span> partján, hogy mikor e nemes urak
Európában vannak, én Ázsiában lehessek, s ha ők Ázsiába mennek, én
átjöhessek Európába.</p>
<p>– Rejtélyekben szólasz.</p>
<p>– Tehát nem hallottad volna hirét Feriz bégnek?</p>
<p>– Mint derék vitézt hallottam őt emlegetni.</p>
<p>– És a hölgy-dandárnak, mely őt a csatákban szokta követni?</p>
<p>Yffim bég felkaczagott e szóra.</p>
<p>– Könnyű neked kaczagnod, kegyelmes uram, mert nem kereskedel
hölgyekkel, mint én. De tudnod kell, hogy a miről beszélek, nem
tréfa, s Feriz bég nem kevésbbé veszedelmes mindenféle asszonytartó
emberekre nézve, mint a himlő és a ragály.</p>
<p>– Soha sem hallottam ily tulajdonságáról.</p>
<p>– De hallottam én. Ez egy varázslói hatalommal biró ifjú, kinek
szemeiben talizmán van rejtve, kinek homlokára tündérbetük vannak
irva, s kinek ajkairól bűbáj és varázslat hangzik; hogy ha bármely
némberre ránéz, avagy ha bezárt ajtón keresztül hallatja vele
szavát, az meg van rontva örökre; mint a mely embernek a hold
arczára süt, mikor alszik, és az kénytelen a holdat követni
azontúl: épen úgy vonja ez ifjú maga után szemei sugárzatával a
nőket, a kikre ránéz. Oh nem egy magas úr átkozá meg azon órát,
melyben Feriz bég ablakai alatt lován elvágtatott, legszebb
hölgyeit veszté miatta. Maga a nagyvezér maig is siratja kedvencz
bayaderjét, a szép Zaidát, ki egy selyemkötélen ereszkedett le
ablakából a tengerbe, s azon hajó után úszott, mely Feriz béget
vivé; s egy éjjel testvéröcsémet, Kutub Alnumánt, ki szintén
rabkalmár, mint én, leányai, kiket esztelenül megmutatott az
ifjúnak, álmában megkötözték s mindnyájan utána szöktek.</p>
<p>– S mit kezd ez ifjú annyi nővel?</p>
<p>– Oh uram, épen ez a réme e regének. Mert ha szerelemre fűzné a
föld legszebb virágait, azt mondanám rá: <span class=
"pagenum"><a name="Page_120" id="Page_120">-120-</a></span> bölcs
ember; előre izleli a paradicsomot. De ellenkezőleg uram: borzadni
fogsz, midőn mondom: ő, kinek a világ szépségei borulnak lábaihoz,
soha azoknak egy csókjuk által sem kiván idvezülni.</p>
<p>– Tehát nyomorult? – vagy esztelen?</p>
<p>– Más hölgyet szeret, keresztyén leányt, és az távol van innen,
és az után eped gyermeksége óta; – midőn legelső csatájába ment,
akkor látta e leánykát először, és azóta valahányszor harczba
indul, mindig az ő nevével húzza ki kardját. Ez elég szép
megtiszteltetés egy keresztyén ember leányának.</p>
<p>– S mi történik azon nőkkel, kiket megvet?</p>
<p>– A legelsőknek, kik magukat lábaihoz veték, sziveikkel,
bájaikkal, életükkel kinálva őt, könyörögve, hogy ha szerelmüket
nem veszi el, vegye el életüket akkor, – ezt viszonzá: «Szeretni
nem tanultatok ti, úgy, miként én szeretek; a ti szerelmetek
rózsabokor árnyában ébred, az enyim kardok villogásainál; a ti
szerelmetek dalnoka az édes csalogány, az enyimé a harczi tárogató;
a ti szerelmetek vágyai forró sóhajok, mámoradó csók, titkos
gyönyörök, – az én szerelmem vágya a halál! Ha akartok engemet
szeretni, szeressetek úgy, miként én; ha velem akartok lenni,
járjatok ott, a hol én; ha Isten úgy engedi, haljatok meg ott, a
hol én.» Ah, uram, kárhozatos bűbáj van ez ifjú ajkán: megrontá e
hölgyek szivét beszédével, hogy azok elfeledték, miként Isten
gyönyörül és játékszerül adá a hölgyet a férfinak s kardot kötének
karcsú derekaikra, mik csak édes ölelésre valának teremtve,
pánczélt tevének kebleik halmára, hol csak a szerelemnek kellene
játszani s sebet szerzének gyönyörű arczaikra, miken csak a
csókoknak kellene nyomot hagyni.</p>
<p>– S valóban csatáznak e nők, vagy mesét mondasz?</p>
<p>– Csodákat követnek el, uram. Soha sem látta őket ellenség
futni, győzni elégszer. Midőn támadnak, elébb szemeik villáma öli
meg az ellent, azután kardjaik. Az ellenfél elveszti szemei világát
szépségeik láttán s védetlenül <span class="pagenum"><a name=
"Page_121" id="Page_121">-121-</a></span> hagyja magát lekonczolni;
s ha kevesebb erő van karjaikban, de tíz annyi düh sziveikben, mint
a férfiaknál. És ha egy helyen legmakacsabbul vív az ellen,
összegyűjtve legvitézebb csapatjait s kifáradtak már az
ostromlásban spahik és timarioták, akkor kivonja kardját az ifju s
neki vágtat a legsötétebb halálveszélynek. Az elbűvölt nők mind
vakon rohannak utána, mindegyik iparkodik hozzá legközelebb lenni,
mert tudják, hogy minden fegyver ő reá van irányozva, hogy
kebleikkel foghassák fel a golyókat, melyek ő neki vannak szánva.
És a míg az ifju ott áll, vagy előre halad, bárha az egész csata
veszve volna is már, el nem hagyják őt soha. És végre ha a diadal
kivívatott s a harcztér magára marad, akkor leszáll az ifju
lováról, felkeresi a halottakat, kik ő mellette küzdve hullottak
el, egyenkint rájuk találva, megcsókolja homlokaikat, könyet ejt
halvány arczaikra s saját kezeivel teszi le őket a sírba. És oh
uram, hinnéd-e azt: ez elbűvölt, megbabonázott hölgyek irigylik azt
a csókot, és nem óhajtnak egyebet, mint azt minél előbb
megnyerhetni? Hidd el nekem, sokaktól hallám e mondást: a tatár
küzd vérszomj miatt, a spahi küzd fizetésért, a janicsár
kötelességből, a mameluk dicsőségért, az arab igaz hitéért, – de a
hölgyek harczolnak – szerelemből, és a szerelem legerősebb a
világon. És mindez Allahtól vagyon! áldassék az, a ki mindennél
erősebb!</p>
<p>– És nincs, ki e gyalázatnak véget vessen? Nincs hatalma a
vezéreknek megtiltani e fertőztetést, melyet asszonyok jelenléte a
harczokban férfiak fegyverére hoz? nem követelik-e a megkárosult
férfiak vissza rabnőiket?</p>
<p>– Tudod oh uram, hogy Feriz bég a szultán előtt nagy kedvben áll
és sehol sem található másutt, mint csatatéreken, ott pedig
megfelel magáért, s ha valaki erőhatalommal jőne az ő sátorai közé
rabszolgát keresni, könnyen orra és fülei hijával menne vissza, s
ki mondhatá végre ezen alakok szemébe, hogy ők némberek? nem
kardcsapásokat osztanak-e ők csókok helyett? Hallasz-e éneket,
<span class="pagenum"><a name="Page_122" id=
"Page_122">-122-</a></span> látsz-e tánczot, vagy mosolygó
tekintetet az ő sátoraikon belül? E lényeket, kik a serailjokban
csak egymás ellen tudtak szőni ármányt, főnökük egy tekintetével
igazgatja, s egyet bánts meg közülök, mint a méhraj, mind ellened
zúdul. És végtére mit nyerne az, ki őket vissza vinné? Történt
elégszer, hogy a szökni akaró odaliszkot gazdája féluton elfogta s
elzárá; mi történt? a leány elhervadt, elveszett titkos bánat
miatt, mint a virág, melytől elvonták a napot; vagy ha fájdalma
erősebb volt, mint szive s élete erősebb, mint fájdalma: akkor
önmagát ölte meg! Oh uram, bizonyára jól cselekszel, ha mindazon
uraknak, a kik tőlem rableányokat vásároltak, elmondod: hogy
őrizzék hölgyeiket a varázsló sötét szemeitől, mert talizmán van
azoknak csillagaiba rejtve. Kiváltképen uradról meg ne
felejtkezzél, hogy hölgyét elrejtsed, mert nem tudod, mi
következhetik abból, ha egy varázsló egy női Ibliszt bűvöl meg,
hogy belészeressen? Még a nő is iszonyú, hát még az ördög, ha
szerelmes! Ti megvettétek őt, vigyázzatok, hogy el ne adjon.
Tegnapelőtt a kegyencznőket hányták a vízbe, holnapután… de Allah
őrizze nyelvemet azon szavaktól, melyeket mondani akartam. Jól
vigyázzatok. Asszonyra vigyázni a legnehezebb tudomány: ha egy
körülkerített várost be akarsz venni, rejts bele egy szerelmes
asszonyt s az meg fogja mutatni, hol mehetsz be? és ha annyi szemed
volna az orrod körül, mint a pávának a farkán, mégis megcsalhatna
egy szerelmes némber, mint erre példát olvasék pogány meseirók
regéi közt. Ezt tartsd meg oh uram, mert ha egy óráig
elfelejtkeznél arról, a mit mondtam, nem adom a fejedért a kis
körmömet.</p>
<p>Yffim bég erre szótlanul felkelt és eltávozott, nagy szegeket
ütvén fejébe a kalmár beszédei. Hadzsi Baba pedig még azon éjjel
felszedeté szépen horgonyait s reggelre hire sem volt már a Dunán.
<span class="pagenum"><a name="Page_123" id=
"Page_123">-123-</a></span></p>
<h2>A MARGIT-SZIGET</h2>
<p>Kerüljétek e bokrokat.</p>
<p>Ti emberséges hajósok, kik hosszú sor lovakkal vontatjátok a
Duna mentében megterhelt hajóitokat, messzehangzó tülökkel tutúlva
csöndes éjszakában; – ti békeszerető halászok, kik ezüstös karikát
vágtok a Duna holdvilágos tükrén csónakaitokkal; – ti ifjú
lovászok, kik paripáitokat úsztatjátok a hűs habok között; s ti
ábrándos ifjak, kik a túlparti fűzbokrok közül leskelődve
hallgatjátok a méla dalt, mit az éj csöndes szárnya szerte hordoz:
kerüljétek a Margit-sziget gyászfűzeit, mik oly sötéten úsztatják
függő galyaikat a hullámok között! közel ne járjatok azon
ligetekhez, meg ne próbáljátok ott úszni a folyamot, félre
forduljatok, midőn hajótok mellette visz el; szóljatok
védszenteitekhez, gondoljatok családaitokra, hallgassatok el; mert
soha oly közel nem jártok a halálhoz, mint midőn a Margit-sziget
szomorú fűzeit látjátok.</p>
<p>Ah ott Hasszán basa paradicsoma van s annak kincseit még látni
is halál! Minden huszadik lépésen egy eunuch állt a sziget bokrai
mögött hosszú lőfegyverrel, s ha férfi oly közel jő a vizen,
mennyire egy golyó elhat, bizonyára nem fogja elmondani senkinek,
mit látott? oly sok ifjat várt hiába haza édes anyja, kit a titkos
bűbáj a Margit-szigetre csalt, s annyiszor látni fő nélküli
testeket úszni a Dunán alá, a szép fiatal arczú fők a Margit-sziget
ormán vannak hegyes karókba tűzve.</p>
<p>Ha láttok fehér alakot sétálni a szigetparton, vagy tánczolni a
zöld fűben, fürödni a kék hullámban, hintázni a vízbe hajló bokrok
ágain s énekelni bűbájosan: fussatok onnan! dzsinek azok, rosz
szellemek, gyönyörű túlvilági alakok, termettel mint tündéreké és
szemekkel mint a tűz! s ki hangjaikat hallja, új világot lát
megnyílni s megesküszik, <span class="pagenum"><a name="Page_124"
id="Page_124">-124-</a></span> hogy még sohasem szeretett, csak
most tanul még szeretni, elkábulni, megőrülni s meghalni a
szerelemben.</p>
<p>Fussatok innen, oh jámbor ifjak!</p>
<p>Mint tánczolnak, mint danolnak! Mik a ti énekeseitek,
tánczosaitok hideg északon született népek, ezekhez képest?
tudnak-e azok oly hangon dalolni, mely a szivet kilopja a kebelből,
mely andalít, enyeleg, tündérálomba ringat édességével, mely
bánatával könyekbe olvaszt fel, szerelmével eléget, panaszával
megráz, szenvedélyével megöl, megtébolyít? hogy sok ideig nem
hallasz egyebet, mint azt a dalt, a mit tőlök hallál, s nem
menekülhetsz tőle, szivedben viseled azt, mint a futó vad a belé
lőtt nyilat. Ismerik-e a ti tánczosaitok azon mozdulatokat, miknek
édes némasága annyi odaolvadást fejez ki? azon sovár pillantásokat,
miknek bűbája a hetedik égbe ragad fel? azon légi könnyűséget, mely
szárnyakat varázsol a vállakra? azt a művészeti gyönyört, mely
önmagában boldog, s azt a pokoli csábot, mely minden mozdulatában,
szemeinek intésében, tagjainak hajlásában száz égő vágyat gerjeszt,
melyet betöltetlenül hágy? Tudhatja-e e szemfényvesztő forgásokat
más, mint a ki ott született, hol a viharok arája, az égető
forgószél, Szamum, nyargal végig a pusztákon, hogy a repülő
hajfürtökben a tépett fellegeket látod, a szilaj szemek
villanásaiban a villám czikázását s a hevült arczokban a vihar
menyasszonyának égő piros tekintetét, hogy arczra borulsz előtte,
mint leborul a tigris, midőn a szélarát közelítni látja.</p>
<p>Oh ifjak, fussatok e bokrok titkaitól.</p>
<p>Üdv annak, a ki e titkokat megfejté; mert örökké ifjú marad; de
jaj annak, a ki nem, mert ifjan hal meg.</p>
<p>Minden gyönyört, futó élvezetet lehell; az egész paradicsom
virágokkal van tele, mire az egyik kinyílt, a másik lehull, s ez
sorsa minden virágnak, még azoknak is, kiket hölgyeknek neveznek,
némelyik egy nap alatt elhervad, más letépetik, hogy a kegyencznő
asztalát ékesítse, ez sorsa minden virágnak s nem ritkán azon nagy
porczellánvedrekben, <span class="pagenum"><a name="Page_125" id=
"Page_125">-125-</a></span> mik Azraële ágya előtt állnak, a
levágott rózsák és granátalma-virágok bokrétái között egy-egy
odaliszk behunyt szemű fejét is látni, mely tegnap még szintoly
friss és eleven volt, mint társnői: a rózsák és granátvirágok.</p>
<p>Oh e nő valódi dæmon! Hasszán basa nem ember többé, a mióta őt
birja, csak egy darab viasz, melyet az ő gondolatai idomítnak. Nem
hall semmit, csak az ő hangját, s nem lát semmit, egyedül őt.
Valóban azt kezdik beszélni, hogy Hasszán basa egy idő óta tíz
lépésnyiről meg nem ismeri az embert, s nem tudja a trombitát a
tárogatótól megkülönböztetni, és ez igaz is; de fejével játszanék,
a ki fenhangon mondaná, mert Hasszán titkolni akarja e hibáit,
attól tartva, hogy ha tudomásra jönnek, nem engedik meg neki az
összes hadak vezetését.</p>
<p>Ámde annál jobban lát és hall Yffim bég, ki szüntelen Azraële
körül jár, s ha oly régi és hű kegyencze nem volna Hasszán basának,
aligha meg nem bánná, hogy oly jó szemei és fülei vannak. De
Azraële átható lelke jól tudja azt, hogy Yffim bég feje sokkal
erősebben áll nyakán, mint azoké, kiket Hasszán basa szeszélyeinek
föláldozott, és hizeleg neki; annál nagyobb baj annak, hogy
hizeleg.</p>
<p>Hasszán basa alig várja, hogy az estimának vége legyen, s
elküldözve komoly ügynökeit, beülhessen függönyös csolnakába,
melyet egyedül ismernek a tündérszigeten, s átevezhessen rejtett
paradicsomába, hol kétszáz delnő karéjában vár reá a halandók
legszebbike, a bűbájos Azraële, kiállva a tündéri kioszk
csarnokába, melynek arany rostélyzatán idegen éghajlat virágzata
repkényzik s karcsú szobrai tetején részegítő füstölők
illatoznak.</p>
<p>Egyedül Yffim bég kisérheti őt idáig.</p>
<p>A vezér átölelve az odaliszkot, andalogva sétál végig az illatos
fák labyrintjai közt, hol az utak színes kavicscsal vannak fedve, s
a fákon emberekhez szoktatott madársereg fészkel; Yffim bég nehány
lépésnyi távolban kiséri <span class="pagenum"><a name="Page_126"
id="Page_126">-126-</a></span> őket s éles szemei egy mozdulatot,
fülei egy sóhajt nem engednek elveszni abból, a mit Azraële mond és
tesz.</p>
<p>A séta közben mintegy száz lépésnyire egy sólyom repül fel
előttük a berekből s távol egy jegenyefára száll le.</p>
<p>– Nézd uram, minő szép sólyom! kiált Yffim bég.</p>
<p>Azraële kaczagva fordul hátra:</p>
<p>– Ugyan jó bég, hogy nézheted sólyomnak a vadgalambot, hisz ez
vadgalamb volt.</p>
<p>– Jól láttam Azraële, amott egy jegenyefán szállt meg.</p>
<p>– Ez még szebb, most meg a diófát jegenyének nézed. Ej, ej,
derék bég, valamit ittál, a mitől nem látsz jól.</p>
<p>– Én úgy gondolom, szól a bég megzavarodva s el nem bírva
gondolni, hogy miért tréfál ő vele így az odaliszk?</p>
<p>– No nézd el uram, szól közbevágva Azraële a basához. Ott repül
fel ama fáról e madár; hát nem diófa az és nem vadgalamb?</p>
<p>Hasszán nem látta sem a fát, sem a galambot, de úgy tett, mintha
ráismerne s igazat adott kedvencz hölgyének.</p>
<p>– Valóban diófa az és vadgalamb.</p>
<p>Yffim bég nem értette ezt a tréfát.</p>
<p>Odább mentek. A bég újra megszólalt:</p>
<p>– Nem térnénk, uram, eme szép rózsalugasok felé?</p>
<p>Azraële csodálkozva csapta össze kezeit.</p>
<p>– Hol látsz te itt rózsalugasokat?</p>
<p>– Fordulj erre és te is látni fogod.</p>
<p>– Azok ott? hiszen te a bangitafákat nézed rózsalugasnak, melyek
tele vannak piros bogyófürtökkel.</p>
<p>Hasszán basa felkaczagott, Yffim bég pedig nem tudott hová lenni
csodálkoztában, hogy miért van kedve e hölgynek ő vele ily
különösen tréfálni?</p>
<p>E perczben a pesti parton egy ágyúlövés történt.</p>
<p>– Ah! szólt a basa megállva, egy ágyúlövés.</p>
<p>– Igen, uram, szólt Yffim. Pest felől.</p>
<p>– Dehogy Pest felől, szólt Azraële. Ó-Budáról; a kapuzárás
jellövése.</p>
<p>– Én tisztán hallottam. <span class="pagenum"><a name="Page_127"
id="Page_127">-127-</a></span></p>
<p>– Megbocsáss jó bég, te épen olyan rosszul hallasz, mint látsz,
kezdek aggódni miattad, hisz ki lőhetne Pest felől, miután az egész
tábor átvonult Budára?</p>
<p>– Talán új tábor érkezett, a kikre vártunk.</p>
<p>– Jerünk, szólt Azraële, megragadva Hasszán kezét, mindjárt
megtudjuk, melyikünknek volt igaza, s sietve ment a sziget partjáig
velök.</p>
<p>A túlparton látszott Feriz bég tábora, mely épen akkor verte le
sátrait a halmokon. Egy csapat lovasság egészen a víz partján
léptetett; élén egy karcsú fiatal lovaggal, kinek arczvonásait a
távolból is egyszerre kivette mind a kegyencz, mind a
kegyencznő.</p>
<p>Csak Hasszán nem látott semmit, ő előtte összefolyott a
távolság, nem látott egyebet, mint kéket és sárgát.</p>
<p>– Nem mondám-e? szólt Yffim diadalmas hangon. Ez Feriz bég
tábora, és ő maga az, a ki ott elől lovagol…</p>
<p>Csak ekkor ütött szájára, megijedve, hogy hisz ezt nem volna
szabad Azraëlének látni!</p>
<p>Az odaliszk kaczagva veté magát Hasszán nyakába.</p>
<p>– Ah! a derék bég harczi tábornak nézi a vízhordó leányokat ott
a parton.</p>
<p>Yffim ekkor rezzent össze, átlátva, hogy hová akar e nő jutni e
tréfával?</p>
<p>– Uram, tiltsd meg rabszolgálódnak, hogy belőlem gúnyt űzzön. Ez
itt Feriz bég tábora előttünk s te jól fogsz cselekedni, ha e
némbernek nem engeded, hogy e férfiakat fátyolozatlan arczczal
nézze.</p>
<p>– Allahra! megdöbbentesz, jó bég, szólt Azraële oly csodásan
tettetve az ijedtséget, hogy az még Hasszánra is elragadt. Mondsza,
merre látod e tábort?</p>
<p>– Itt a vízparton, és azok sátrak ott a halmokon…</p>
<p>– Azok bizonyára kiterített vásznak, miket ama lányok
fehérítnek.</p>
<p>– S e trombitaharsogás, mely takarodót fú?</p>
<p>– Én vidám dalokat hallok, miket e lánykák énekelnek.
<span class="pagenum"><a name="Page_128" id=
"Page_128">-128-</a></span></p>
<p>Yffim bég szakállát rágta dühében.</p>
<p>– Uram, ez asszony ördögi gúnyt űz belőlünk.</p>
<p>– Te káprázatban szenvedsz, szólt Azraële ijedelmes arczczal, te
meg vagy rontva varázslatokkal, hogy dolgokat láss előtted, a mik
nem léteznek. Kérlek, ne czáfolj meg, ez rajtad máskor is
megtörtént. Emlékezhetel rá, midőn Erdélyből kifutottál, itthon azt
állítva, hogy kergető ellenség volt mindenütt sarkadban, akkor is
meg voltál rontva boszorkányos bűbáj által; mert eunuch lovászod,
ki utánad Enyeden maradt s mostanában megérkezve, mint őr e
szigetre helyeztetett, maga beszélte nekem, hogy híre sem volt ott
húsz mérföldnyire ellenségnek s ő még tíz napig várt utánad azon
helyben, azt gondolva, hogy megőrültél. Tehát bizonyosan varázslat
láttatá veled az ellenséget, ki elől turbán és öltöny nélkül
futottál el, mert azt nem akarom elhinni felőled, hogy az erdélyi
urak vesztegettek volna meg, hogy itt Erdélyben dúló ellenség hirét
terjeszd.</p>
<p>Yffim bég elsápadt. Érzé, hogy meg kell adnia magát ez ördögi
nőnek életre halálra.</p>
<p>– Ugy volna ez, Yffim? kiáltá Hasszán haragosan.</p>
<p>– Engedj meg neki, uram, engesztelé őt Azraële. Meg volt
bűvölve, mint most, meg voltál rontva, jó Yffim.</p>
<p>– Valóban, úgy hiszem; rebegé az önkénytelen.</p>
<p>– De én meg fogom törni a varázst, szólt a delnő s leszállva a
partról, megnedvesíté kezét s nehány csepp vizet a bég arczába
fecskendve, babonás mondatokat mormolt magában hozzá. Most nézz és
láss.</p>
<p>A bég tett mindent, a mi parancsolva volt.</p>
<p>– Tehát mik azok, a kik a Duna-parton járnak?</p>
<p>– Ifjú leánykák; hebegé a kegyencz.</p>
<p>– És ama fehérségek ott?</p>
<p>– Kiterített vásznak.</p>
<p>– Hallod-e már a leánykák énekét?</p>
<p>– Valóban, hallom.</p>
<p>– No lássad uram, minő csodák vagynak a nap alatt, <span class=
"pagenum"><a name="Page_129" id="Page_129">-129-</a></span> szólt
ekkor Azraële Hasszánhoz fordulva, – nemde csodálatos az, hogy
Yffim bég hadsereget lát, a hol nincsenek mások, mint szép paraszt
leánykák.</p>
<p>– A csodák Allahtól jőnek, de én úgy találom, hogy Yffim bég
szemei rosszak, hogy e hajadonokat katonáknak nézik.</p>
<p>Yffim bég nem merte a basának azt mondani, hogy de az ő szemei
rosszak! mert akkor bizonyos lett volna halála felől. Hasszán úgy
akart látszani, mint a ki mind azt látja, a mit kegynője mond, ki a
legvakmerőbb gúnyt űzte vele és kegyenczével, bizonyos levén a
felől, miszerint Hasszán nem fogja elárulni, hogy nem lát s Yffim
nem meri a varázslatot megczáfolni, mert akkor az erdélyi vészhír
egészen nyakába jut.</p>
<p>A túlparton ez alatt Feriz bég hangos parancsszavakat osztva,
rendezé kifáradt csapatjait, több ízben végig vágtatva a Duna
mellett szilaj arab paripáján; az odaliszk égő szemei minden
mozdulatát követték az ifjú daliának s átható hangjára sebesebben
kezdett ereiben lüktetni a vér.</p>
<p>– Én úgy szeretem a leánykák dalait hallgatni; és te nem, uram?
kérdé Hasszántól.</p>
<p>– Oh én is; felelt az hirtelen.</p>
<p>– Nem ülsz le velem ide e partra a puha pázsitra?</p>
<p>A basa leült az odaliszk mellé, ki félig ölébe dőlve, karját
annak nyaka körül fűzé s ragyogó szemeivel mindenütt kísérte az
ifjú Ferizt.</p>
<p>– Nézd uram, szólt, felé mutatva Hasszánnak, a többiek között
ama karcsú, szelid leánykát, ki a part hosszában sétál; szemei,
mint a tűz, ragyognak felénk, termete szebb a karcsú virágénál;
most erre fordul, ah mi bájoló, ah mi délczeg, soha sem láttam
szebb alakot. Miért nem ölelhetem őt, mint testvéremet, miért nem
mondhatom neki, mint te neked: én szeretlek, én élek, én halok
érted!?</p>
<p>Ezeket mondva, keblére szorítá Hasszánt az odaliszk, annak
arczát minden szónál csókjaival halmozva el, ki <span class=
"pagenum"><a name="Page_130" id="Page_130">-130-</a></span>
túlboldog volt a gyönyör miatt s mindent látott, a mit a leány
mondott neki, nem is gyanítva, hogy azon csók, azon ölelés nem őt
illeti, hanem egy ifjat, ki iránti szerelmét kedvencz hölgye
szemtül szemében vallja meg.</p>
<p>Yffim bég bámulva állt hátuk mögött s fejcsóválva gondolt Hadzsi
Baba szavaira: «megvettétek az ördögöt, vigyázzatok, hogy el ne
adjon benneteket».</p>
<h2>EGY CSILLAG A POKOLBAN.</h2>
<p>Szálljatok le csendes árnyai az éjszakának, mik az alvókat
őrzitek a rémek szemeitől… Hadd pihenjen az eltévedt méhe a
bezárult virág illatos kelyhében. Minden alszik, minden csöndes,
csak a csillagok s az égő szerelem vannak ébren.</p>
<p>Minő csendes, merengő dal hangzik ott a füzek közül? mintha
emberszava volna a csalogánynak, hogy panaszát, szerelme vágyait
összhangzó rímekben zengje meg a figyelő éjszakának. A költő Hariri
az, kit karddal kezében Feriz bégnek, csaták oroszlánának hívnak, s
ki ha leszáll az est s elcsöndesül a tábori zaj és zsibongás,
leveti pánczélingét, könnyű szürke burnust ölt magára, s kezébe
véve kobozát, eljár a hallgatag berkekbe, a mormogó folyamok
partjára s ábrándozó dalokat kelt szivéből és lantja húrjaiból, míg
a tárogató ébresztő szava fel nem veri onnan.</p>
<p>Sok halvány hölgy kinyitja ablakát az éjben, hallgatódzva a
bűbájos dalok után, – s még halaványabb lesz bele.</p>
<p>A Margit-sziget partjain csöndesen ballagnak az eunuchok hosszú
puskáikkal, s meg-megállnak, ha gyanus csónakot látnak közelítni a
vizen. Legéberebb valamennyi között a vén Majmun, ki aludni is csak
félszemmel szokott s boldogabb idejében háremeket is őrzött; leül
egy halomra, s tekintetét még egy postagalamb sem kerülhetné ki,
mely szárnyai alatt levelet visz. Csak most érkezék <span class=
"pagenum"><a name="Page_131" id="Page_131">-131-</a></span> a
szigetre, az előtt Yffim béget kisérvén Erdélybe, tehát még
Azraëlet csak egyszer látta, midőn ura kalandját elmondá neki.</p>
<p>Szemei szüntelen köröskörül járnak s éles füleit egy bogár
repülése ki nem kerülheti, és mégis egyszer azt veszi észre, hogy
vállára ütnek.</p>
<p>Ijedten fordul hátra s Azraëlet látja háta mögött állani.</p>
<p>– Kárhozat az énekesre odaát! Dalára figyelve, nem vettem észre,
hogy közelítesz. Mit akarsz? miért jársz itt a sötét éjben, mint
szökhetél ki a háremből?</p>
<p>– Oh kérlek, ne üss zajt, szólt az odaliszk. Az este urammal
csónakázva, e helyen kezemről leejték egy arany kösöntyüt, melyet
ajándékba kaptam tőle; ha holnap kérdeni fogja: hol a karperecz? s
én elő nem mutathatom, megöl. Oh engedd meg, hadd keressem azt itt
a vízben.</p>
<p>– Bolond leány, a víz mély itt, fejeden túlcsap s ott
veszesz.</p>
<p>– Nem bánom, meg kell kisértenem; vagy meglelem a kösöntyüt,
vagy utána halok magam is. Úgy is, ha uram kegyét elvesztém, minek
nekem akkor az élet?</p>
<p>Az odaliszk oly kétségbeesett fájdalommal mondá e szavakat, hogy
az eunuch megrendült bele.</p>
<p>– Hisz e munkát rábizhatod másra.</p>
<p>– Csak találnék valakit, ki a víz alatt járni tud, adnék három
drágább karpereczet is érte, minden drágaságaimat odaadnám.</p>
<p>– Tudok én, szólt Majmun, megindulva a bőkezűségen.</p>
<p>– Oh szállj a vízbe értem; könyörge a delnő, térdre hullva
előtte, s a szolga kérges kezét csókjaival halmozva el. De nem
félsz-e, hogy belefullasz? Mert akkor kétszeres bűnössé fogok lenni
a vezér előtt.</p>
<p>Majmunt meghatotta e gyöngéd gondoskodás.</p>
<p>– Ne félj miattam. Ifjú koromban gyöngyhalász voltam az ind
szigeteken s míg százig elszámlálsz, elvagyok a víz alatt s látok
benne, mint a hal, még éjnek idején is. Csak azt mutasd meg, hol
ejtéd le kezedről a kösöntyüt? <span class="pagenum"><a name=
"Page_132" id="Page_132">-132-</a></span></p>
<p>Azraële egy brillantos gyöngyfüzért kapcsolt le karjáról, s a
vízbe hajítva azt, rámutatott a helyre.</p>
<p>– A hová ezt hajítám, épen ott, ha mindkettőt felhozod, eme
másik tied leend.</p>
<p>Majmun átlátta, hogy ez csakugyan nem tréfa, s lerakva öltönyét
és fegyvereit, megkérte a delnőt, hogy vigyázzon addig azokra, s
azzal csöndesen a víz alá bocsátkozék.</p>
<p>Nehány percz mulva ijedten bukott fel a vízből az eunuch, s
egészen kikelt arczczal rohant ki a partra.</p>
<p>– Hah, ez gonosz hely itt! szólt rebegve. A víz fenekén egy
halom emberi fő hever!</p>
<p>– Tudom, szólt nyugodt hangon az odaliszk.</p>
<p>Az eunuch megdöbbenve tekinte rá, s bámulva látta, hogy az imént
oly érzékeny könyörgő alak most büszkén, délczegen áll előtte, s
úgy néz le rá, mint egy királynő.</p>
<p>– Azon fejek ott társaid fejei; szól Azraële a bámuló eunuchnak;
kiket a közelebbi s ezelőtt mult éjszakán szolgálattételre szólíték
fel, s melyet azok nem teljesítének; a miért másnap bevádoltam őket
a vezér előtt s az kihallgatás nélkül elütteté fejüket.</p>
<p>– S mi volt azon szolgálattétel?</p>
<p>– Átúszni a tulsó partra s eme virágfüzért átadni ott egy
ifjúnak.</p>
<p>– Hah, hiszen te áruló vagy!</p>
<p>– Ne legyen rá gondod. Tőled is csak annyit kérek. Hallod azt a
dalnokot ott a fűzek között? úszszál át hozzá s add át neki e
bokrétát. Ha nem cselekszed, akkor holnap saját fejedet is ott
fogod találni a víz alatt, a többiek között: ha pedig
engedelmeskedel, gazdaggá teszlek egész életedre. Hatalmadban van
választani, hogy élj-e boldogul, vagy meghalj nyomorultan?</p>
<p>– De még egy harmadik is hatalmamban áll: hogy téged megöljelek!
kiálta fogcsikorgatva az eunuch.</p>
<p>Azraële nevetett.</p>
<p>– Ostoba állat. Míg te a víz alatt jártál, gondom volt reá, hogy
puskádba földet tömjek s handzsárodat saját <span class=
"pagenum"><a name="Page_133" id="Page_133">-133-</a></span> övembe
szúrjam. Csak egyet kiálts s nem szükség holnapra várnod, hogy
fejedet lábaidhoz tegyem.</p>
<p>A delnő oly erővel markolt az eunuch karjába e szavaknál, hogy
az sziszegve hajlott meg előtte.</p>
<p>– Mit parancsolsz?</p>
<p>– Már elmondtam egyszer.</p>
<p>– Fejemmel játszom, asszonyom!</p>
<p>– Nem olyan baj, mintha én játszanám vele.</p>
<p>– Mit cselekszel? Oh vesztedre törsz. Ily merényért sokan
vesztették előtted életöket.</p>
<p>– Hogy sokan meghaltak szerelem miatt, és mégis vannak, a kik
szeretnek, azt te épen úgy nem fogod érteni, mintha egy nyolczadik
színről kellene gondolkoznod, mely a szivárványban nincsen. Hallod
a dalt odaát?</p>
<p>– Nagyon jól hallom.</p>
<p>– Ugy-e te nem szeretsz senkit?</p>
<p>– Szerethetek-e én?</p>
<p>– És mégis elandalodtál e dal hallatára, úgy hogy lépteimet sem
vevéd észre.</p>
<p>– A bülbül nem énekel szebben.</p>
<p>– Hallottál talán tündérekről valaha, kik a korall zátonyos
sziklákra kiülnek, hol az örvénylő hullámok alatt a tengercsodák
palotái vannak, s énekléseikkel oda csalják a hajósokat a szájfejű
Rok fogai közé?</p>
<p>– Ez énekes tán egy volna azon tündérek közül? kérdé elborzadva
Majmun.</p>
<p>– Én nem tudom, csak azt érzem, hogy meghalok, ha őt nem
láthatom! Oda akarok rohanni hozzá, átölelni térdeit, karcsú
derekát; dobogó szivét az enyimhez szorítni, és ajkaimat az ő égő
ajkaira feszítni, s kiszívni rajta lelkét és az enyimet lehellni
vissza bele, s aztán lehullni kebléről, megcsókolni lábainak porát,
s reszketve szétoszlani, mint a naptól felsütött harmat. Oh vigy
engem át a tulsó partra.</p>
<p>Az eunuch reszketett a leány előtt. E dæmoni lélek szilaj
lángjai még az ő szivében is találtak gyúanyagot, <span class=
"pagenum"><a name="Page_134" id="Page_134">-134-</a></span> melynek
sötétében a nap minden sugára sem birt meleget költeni soha.</p>
<p>– Egyetlen csónak van e szigeten, szólt a leánynak, és abban
Yffim bég benne szokott hálni, attól tartva, nehogy vagy egy
odaliszk megszökjék azon a szigetről, míg Hasszán alszik.</p>
<p>– Oh miért nem tudok úszni! kiálta Azraële, kétségbeesett
fájdalmában összerogyva.</p>
<p>– Hogyan? Te arra gondolsz, hogy e széles vizet keresztül
úsznád?</p>
<p>– Sőt keresztül fogom azt úszni; igen, elhatároztam magamat.
Most mindjárt.</p>
<p>– Mit beszélsz? Hiszen ha ördög nem vagy, elmerülsz a vízben, ha
úszni nem tudsz.</p>
<p>– Te fogsz úszni velem. Én kezemet válladra téve tartom fenn
magamat.</p>
<p>– Te őrült vagy, az imént halállal fenyegettél s most rám akarod
bízni éltedet. Csak két perczre kell lélekzetemet visszafojtanom,
hogy örökre el legyen fojtva a tied. A víz iszonytató elem annak,
ki rajta uralkodni nem tud, s a hullámok alatt a kik laknak,
könyörtelenek a haldokló küzdései iránt. Hideg, ijesztő világ van
ott, a pokol nem oly szörnyű, mint a hullám.</p>
<p>– Abból, hogy kezedbe adom éltemet, láthatod, hogy nem féltem
azt. Vigy keresztül a vizen.</p>
<p>– Őrültség, a mit kivánsz. A leggyakorlottabb úszónak is
elszorul keble, midőn a hullám ajkához ér, s ha megrettensz,
mindketten odavesztünk, mert a vízbefulók erőszakosak s lefogják a
mentségükre siető kezeit.</p>
<p>– Ha megrettenni látsz, hagyj elvesznem.</p>
<p>– Nem, nem cselekszem azt. Te tébolyodott vagy, de én eszemen
járok. Eredj vissza a vezér kioszkjába, míg észre nem veszi
távollétedet. Én nem foglak elárulni.</p>
<p>– Tehát nem jösz velem? kérdé a delnő sötéten.</p>
<p>– Ne lássam a napot, ha azt cselekszem; szólt Majmun
határozottan, leülve a dombra. <span class="pagenum"><a name=
"Page_135" id="Page_135">-135-</a></span></p>
<p>– Jó! nyomorult szolga! kiálta Azraële kétségbeesetten. Tehát
megyek magam!</p>
<p>S azzal sebesen beleveté magát a vízbe a magas partról. Majmun
nem gátolhatá meg a leány szökését s ijedten ugrott utána s nem
sokára felbukott vele együtt a víz színére, hosszú hajánál fogva
megragadva a nőt.</p>
<p>Az egyszerre mindkét kezével átölelte az eunuchot, ez által
egyet fordulva a vízben, felül került, s kiemelve fejét a
hullámból, dühösen kiálta a víz alá nyomott eunuchra:</p>
<p>– A tulsó partra vigy, vagy magammal együtt megfojtalak.</p>
<p>Az eunuch rövid kétségbeesett vergődés után meggyőződve felőle,
hogy a delnő karjai közül nem szabadulhat, ki a halál torkában is
csak szenvedélyére gondolt, s mint az óriáskigyó tartá fogva
Majmunt: egy erőszakos lökéssel felveté fejét a víz színére s
fuldokolva kiálta:</p>
<p>– Viszlek oda!</p>
<p>Ekkor elbocsátá karjait a nő, s egy kezével az úszó gyapjas
hajfürteibe kapaszkodva, csöndesen, nyugodtan hanyatt ereszkedék a
víz színén, hogy csak arcza látszott ki belőle, s azzal a
legnyugodtabb hangon mondá Majmunnak:</p>
<p>– Most siess. Ha el akarsz veszteni, vagy máshová vinni, gondolj
reá, hogy előttem annyira sem kedves az élet, mint előtted, s ha
engem a víz fenekére viszesz, akárha követ kötöttél volna nyakadra,
s úgy szállnál alá. Siess.</p>
<p>Majmun sebesen osztá kétfelé karjaival a hullámokat. A két
egymás mellett úszó főt ki vette volna észre e sötét
éjszakában?</p>
<p>Az eunuch úszott elől, a hölgy hosszú haját lebontá a hullám,
mely néha túlcsapott halavány orczáján, olykor megreszkettek
tagjai: a félelemtől-e vagy a szerelemtől? Alatta, körülötte
mindenütt a legrémségesebb halál, de ő nem látja azt; a habok
moraja enyészetesen zúg fülébe, de ő nem hallja azt, hisz csillagos
az ég sötétje és az éj <span class="pagenum"><a name="Page_136" id=
"Page_136">-136-</a></span> csöndje dallamokat viszhangoz. A fehér
és fekete fő egymás mellett úszik a víz színén…</p>
<p>Fölötte csillag ragyog s túlvilági dal reszket, alatta az örvény
tátong, s a hab moraja zúg: nem ég és pokol között úszik e nő?
kinek élte, lelke csak egy rezgő hangon, csak egy csillagsugáron
függ.</p>
<p>– Messze van-e még a part? kérdé a szolgától, mert ő hanyatt
feküdt s nem láthatott előre.</p>
<p>– Félsz-e?</p>
<p>– Félek, hogy őt nem láthatom meg.</p>
<p>– Mindjárt partnál leszünk. A Duna széles most, mert meg van
áradva, alig látszanak ki a zsilipek.</p>
<p>Nehány pillanat mulva földet érze lábai alatt a szerecsen, s az
odaliszk egy vízbeborult fűz galyait látá arcza fölé hajolni.
Hirtelen megragadta azt kezeivel s kiemelé habtündér termetét a
vízből.</p>
<p>Lenge öltönyei testéhez tapadva, százszor igézőbbé tevék bűbájos
alakját, hosszú hajfürtei le voltak bomolva; hogy fenn ne akadjanak
a galyak közt, kénytelen volt őket, mint egy fekete shawlt, dereka
körül övezni.</p>
<p>Halkan, remegve lépett elő a bokor mögül, mely elrejtve tartá, s
a mint megpillantá a dalnokot, kinek bájhangjai a vizen keresztül
csalták, megrezzenve állt meg, lélekzetét vissza fojtva s kezét
nyugtalan szivére feszítve.</p>
<p>Egy ezüsthárs tövében ült az ifjú dalnok. Épen végezte énekét, s
szép fejét tenyerébe hajtva, letette maga mellé kobozát, elmélázva,
mintha lelkét várná vissza, mely a dalhangok szárnyain távol
vidékekre repült.</p>
<p>– Most szólhatsz vele; mondá Majmun a leánynak.</p>
<p>Azraële szótlanul állt ott, a gyászfűznek támaszkodva, s
mozdulatlanul nézte az ifjút.</p>
<p>– Siess tehát. Az éj vége felé jár, s még vissza is kell
térnünk. Miért tétovázol, ha ennyire jöttél?</p>
<p>Az odaliszk némán felsóhajtott, és homlokát a mohos faderéknak
támasztá.</p>
<p>– Azt mondád, hogy oda akarsz rohanni hozzá, átölelni
<span class="pagenum"><a name="Page_137" id=
"Page_137">-137-</a></span> térdeit s üdvezülni ajkain, s mostan
itt állsz, mint a ki meg van bűvölve.</p>
<p>A delnő térdre rogyott lassan s arczát öltönyébe rejté.</p>
<p>– E leány valóban őrült, dörmögé a szerecsen; ha csak azért
jöttél át, hogy itt sírj, azt bizonyára a túlsó parton is
megtehetted volna.</p>
<p>A leány keblén összetéve kezeit, arczát a megdicsőülés
mosolyával emelte ég felé, mint egy vezeklő bűnös, ki előtt az ég
visiói nyiltak meg mosolygó angyalarczokkal.</p>
<p>E pillanatban valami távoli kürthang szólalt meg a csöndes
éjben, mire a dalnok felszökött helyéről, egyszerre átalakulva
hadvezérré. Az első riadó hangja volt az, mely a budai táborból
jött, s utána hangos kelepelés verte az ébredőt s Hariri újra
megszűnt lenni, hogy Feriz bég legyen, kardját ragadva, sebesen
elsietett a berek fái között, még lantját is ott felejté az
ezüsthárs alatt.</p>
<p>– Látod, már elment előled! kiálta boszusan a szerecsen,
megragadva a leány kezét; siess utána, még utolérheted.</p>
<p>A leány felállt, lélekzetét visszafojtva tekinte az ifjú után,
megvárta, míg eltűnik annak alakja a bokrok között, akkor elővoná a
virágfüzért, melyet keblében rejtve hozott s egy lépést tőn előre:
ott ismét megállt, hallgatózott, míg a távozó léptei elhangzának, s
akkor egyszerre odarohant az elhagyott lanthoz, kebléhez szorítá,
csókjaival halmozá el s kéj és gyönyörtől remegve rogyott le
mellé.</p>
<p>Azután vevé a virágfüzért s a lant körül fonta azt. A füzérben e
virágok voltak:</p>
<p>Egy rózsa. Mit jelent a rózsa a virágok nyelvén? «Szeretlek,
boldog vagyok».</p>
<p>A másik volt égő szerelem: «szeretlek, elégek miattad».</p>
<p>Harmadik gránátalma-virág: «nem feledlek el soha».</p>
<p>Negyedik volt hajnalka: «szerelemtől elhervadok».</p>
<p>Az ötödik volt fájvirág: «nem merek közelítni hozzád».</p>
<p>A hatodik élek-halok: «éljek-e hát, vagy meghaljak?»</p>
<p>A füzér az odaliszk saját hajszálaival volt átkötve, az
<span class="pagenum"><a name="Page_138" id=
"Page_138">-138-</a></span> azt jelenti: «életem kezedbe adom!»
Mert soha török nő idegen kézbe egy szálat sem enged jutni hajából,
azt hive, hogy a ki azzal bir, megronthatja, megölheti, őrültté,
tetszhalottá teheti őt.</p>
<p>A leány ráköté a lantra koszorúját, gondolva, hogy az ifjú
vissza fog azért ismét jönni, s majdan ott találja; sírva reá
borult ismét, könyeit a virágokra hullatá: hadd gondolja majd az
ifjú, hogy azok ott harmatcseppek.</p>
<p>Azután felkeresé annak lábnyomait, a hogy eltávozott a berekben,
s meddig azokat a fűben feltalálhatá, mind sorba megcsókolta
hévvel, azzal egy fehér levelet leszakítva az ezüstnyárfáról,
melynek tövében Feriz ült, azt keblébe rejté, s oly boldog, oly
elégült volt!</p>
<p>Majmun bámulva nézett reá. Tehát ezért jött volna csupán oly
borzasztó úton keresztül?</p>
<p>– Leány, siess őrült varázslataiddal, a tábor már ébredez, a
hajnal közel!</p>
<p>Azraële egy forró, szenvedélyes csókot vetve kezével azon táj
felé, merre Feriz eltávozott, visszatért a rabszolgához s ismét
szokott, parancsoló hangján szóla hozzá:</p>
<p>– Maradj itt és számlálj el hatszázig, addig utánam ne nézz,
akkorra visszajövök.</p>
<p>Majmun fenhangon számlálta a hatszázat.</p>
<p>Azraële pedig végig menve a Duna gátján, a mint a zsiliphez ért,
azt minden ereje megfeszítésével félig felemelte.</p>
<p>A kiszabaduló víz hangos zuhogással kezde omlani a résen.</p>
<p>Azraële sietve futott vissza a szerecsenhez.</p>
<p>– Most vissza a szigetre!</p>
<p>S újra megtette e rémteljes útat, hanyatt fekve a hullámban s
kezét a néger fejére téve. Keblén volt a nyárfalevél, az oly
nyugalmat adott neki.</p>
<p>A szigetre visszatérve, gazdagon megajándékozá Azraële a
szerecsent, azt mondva neki:</p>
<p>– Ma reggel, midőn meghajnallik, urad, Yffim bég, fel
<span class="pagenum"><a name="Page_139" id=
"Page_139">-139-</a></span> fog tégedet keresni s
megparancsolandja, hogy őt Hasszán basával együtt a hidon keresztül
a túlpartra kisérd, hol most Feriz bég tábora áll. Ti ott senkit
sem fogtok találni többé; hanem te fölkeresed azon helyet, a hol
most valánk, s ha találsz ott egy virágfüzért, vagy koszorút, azt
nekem elhozod.</p>
<p>Majmun bámulva hallgatott: miről tudhatná Azraële e dolgokat
előre?</p>
<p>Az odaliszk visszatért a kioszkba, hol Hasszán basa mélyen alvá
mákony szerezte álmát! éjfél után elsőt szóltak a kakasok a
környékben s az imámok éji éneke rezgett a táborban.</p>
<p>Hasszán basa kegynője karjai között ébredett fel, s el nem tudá
gondolni, miért oly hidegek annak kezei, s miért oly forrók
csókjai?</p>
<p>Az odaliszk elmondá, hogy mit álmodott? mint úszott folyamokon
keresztül, csalogatva éneklő tündérek által. Hasszán mosolygott:
«aludjál tovább s folytasd álmaidat»…</p>
<p>… Már jól fenn volt a nap, midőn Hasszán előjött kioszkjából;
Yffim bég rég várt reá.</p>
<p>– Nem lovagolsz át uram a pesti partra a megérkezendő Feriz
számára kinézni a táborhelyet?</p>
<p>Azraële jól gyanítá, hogy Yffim át fogja hívni a pesti partra a
vezért, a hol az meg fog győződni felőle, ha vajjon varázslatból
nézte-e a falusi leánykákat lovas katonáknak? Azt is helyesen
gondolá, hogy ezentúl Majmunt nappalra mindig magával fogja
hordani.</p>
<p>Hasszán tehát, engedve a bég hivásának, átlovagolt vele Majmun
kiséretében a tulsó partra, a holott Yffim bég csodálkozva
tapasztalá, hogy egy lélek sincs Feriz bég táborából jelen.</p>
<p>Azokat az éjjel fölvette a víz táborhelyükön s kénytelenek
voltak rögtön odább vonulni, túl Pesten véve állomást.</p>
<p>Yffim bég szakállát szerette volna kitépni dühében, ha a vezér
jelenléte abban nem akadályozta volna. <span class=
"pagenum"><a name="Page_140" id="Page_140">-140-</a></span></p>
<p>Majmun pedig, mintha az útat keresné, felkutatá a tegnapi
találka helyét, s im az ezüstnyár tövében egy koszorút talált
letéve; felvette azt és elrejtve burnusza alá, haza vivé azon este
Azraëlének.</p>
<p>Két leveles ágból volt a koszorú fonva; az egyik egy babérfa-ág,
a másik egy tövises inda.</p>
<p>A leány meghajtá fejét a felelet előtt:</p>
<p>«Szenvedj, ha győzni akarsz!»</p>
<h2>SZENT-GOTTHÁRD.</h2>
<p>Gyönyörű nyári alkonyat volt: egy félhold az égen, száz más
egyéb félhold szerte a halmokon. A török tábor a rábaparti hegyek
közt tanyázott.</p>
<p>Ezen holdújságról az volt megírva a többek között az azon
esztendőbeli kassai igazat jövendölő kalendáriomban, hogy az
lészen:</p>
<div class="poem">
<div class="stanza"><span class="i0">«Németeknek
kivánatos,<br /></span> <span class="i0">Törököknek
használatos,<br /></span> <span class="i0">Magyaroknak
állhatatos,<br /></span> <span class="i0">A ki nem lesz
betegségben,<br /></span> <span class="i0">Az marad jó
egészségben:<br /></span> <span class="i0">Így végeztetett az
égben.»<br /></span></div>
</div>
<p>A jó csillagvizsgáló elfelejtette megtudni az égben, hogy vannak
holdfertályok, melyekben az ember betegség nélkül is könnyen
meghal.</p>
<p>A Küprili basa, miután Zerinvár romjain kipihente magát, Steyer
határán felvonulva, Szent-Gotthárd alatt találkozék a budai vezér
seregeivel.</p>
<p>A Küprili hadai jobbadán lovasságból álltak, mert gyalogságával
árkokat temetett be Zerinvár körül, melynek parancsnoka azon
felszólítására, hogy adja fel a várat, s ne próbálja azt védeni a
maga hatszáz emberével, midőn ellenében harminczezer áll, ily
tréfás feleletet adott: «ha <span class="pagenum"><a name=
"Page_141" id="Page_141">-141-</a></span> egy magyar forintért tíz
török piasztert lehet kapni, akkor egy magyar katona is megér tíz
törököt». Úgy is váltotta fel őket a derék ember, mert mikor
összeszámoltak, hatszáz magyarért hatezer ozmán volt lefizetve
halál ő felsége kezeibe.</p>
<p>A Küprili innen egyenesen a római császár derék hadait vette
üzőbe, de azok sehol sem fogadtak el csatát, s míg elleneik a Rába
jobb partján vonultak felfelé, ők a túlparton látszottak odább
huzódni.</p>
<p>A budai basa seregeinek a császári hadak háta mögé kellett volna
kerülni, hogy az érsekújvári basával egyesülten, azok elől minden
oldalról elvágják a menekülhetést; de Hasszán, mint önálló
hadvezér, csak azért sem fogadta el az utasítást, mert Küprilitől
jött s ő is egyenesen a Rábához sietett, a diadalt vetélytársa elől
elragadni.</p>
<p>Így jött össze a két tábor julius 30-ik napján Szent-Gotthárd
regényes hegyei alatt, mindketten tábort ütve a jobbparton s
elfoglalva a dombtetőket, mikről az egész környéket be lehete
látni.</p>
<p>Bizonyára nem volt rosz izlésük a derék uraknak, hogy az
országot úgy megszerették. Szerte a sárguló szántóföldek, mikről
még a kalászt sem ért rá learatni a megrettent népség, jobbról
vidám szőlőhegyek, balról sötét erdők; tejjel mézzel folyó vidék,
melyet a Rába kanyargós szalagja metsz ketté; a domboldalban a
szent-gotthárdi apátság roppant oszlopcsarnokos kolostora, tövében
mulató erdővel, távolabb négy-öt falu tornya. A leáldozó nap,
mintha még szebbé akarná tenni a vidéket, arany ködfátyollal huzta
azt be.</p>
<p>– Te kutya! kiálta Hasszán basa a parasztra, ki a szerzetesek
által elhagyott kolostorban egyedül volt jelen, a félelmes
vendégeket elfogadni; nagyon szép nektek ez az ország, hogy benne
lakjatok. De nem soká lesztek benne urak, fogadom. Hisz úr itt a
paraszt. Kenyeret eszik és bort iszik, s még két ruhát visel egymás
tetejében. No megállj, majd máskép lesz az, csak én beszéljek
veletek. <span class="pagenum"><a name="Page_142" id=
"Page_142">-142-</a></span></p>
<p>– Adja Isten uram, szóla a jámbor paraszt, levett süveggel, hogy
az én jószágomon lakjatok mentül többen s én építsem a házaitokat.
– Ez az ember volt a sírásó.</p>
<p>Hasszán basa és kisérete elfoglalá a kolostort, melynek
előcsarnoka megtelt elfogott papokkal és birákkal, kiknek az ország
legtávolabb vidékeiről élelmet és harácsot kelle ideszállítani. És
a mit hoztak, az soha sem volt elég, e miatt a szegény, áldozatra
küldött követeket magukat is ott tarták, gyalog hajtva mindenütt
magukkal, a merre jártak; egyik a másikat váltotta ki a rabságból;
s némelyik ott volt már fél esztendő óta.</p>
<p>A török had számra felül haladta a százezeret, s hosszan
beülteté beczövekelt sátoraival a jobb partot. A kolostor alkotá a
tábor közepét, ott tanyáztak Hasszán kedvencz mamelukjai, s a szép
hasított orrú szerecsenek, óriásokból válogatott nép, kik
félmeztelen szoktak harczolni a csatában s nem kérnek s nem adnak
kegyelmet; mellettök Kucsuk basa lovassága, – fegyelemhez
szoktatott had, – lova mellett hál mindenki, az előörsök pontosan
felállítva, a szekerek elkülönözve, élelemszerek kiosztása, paripák
abrakolása, estéli imádság, minden trombitaszóra megy, a
határvonalon kívül senki sem kószál. E hadosztály sátrai mellett
látni egy elárkolt négyszögön az amazon-dandár telepét, kiknek első
gondjuk, a hol megszállnak, magukat rögtön elsánczolni. Ott vannak
együtt mind e szép tündéri alakok, kik az örömnek kertjéből szöktek
meg a csata mezejére s ha közelről nézzük őket, látni fogjuk,
miszerint Yffim bég aligha figyelmezteté azon török urakat, kik
hölgyeket vásároltak Hadzsi Baba hajójáról, hogy őrizzék azokat a
varázsló szemeitől; im a karcsú liliom, a georgiai bayadér, ki
midőn tánczolt, úgy hajlott jobbra-balra, mint a banán-fa virágos
ága, most ott térdel a sáncz szegletén s hosszú lőfegyverrel a
túlparton álló ellenség őrszemére czéloz, ama halvány cserkesz
szűz, kit gazdája nem sietett eladni, mert még gyermek, nehéz
kétélű harczfejszét forgat kezében, s arcza pirosabb, mint azon
rózsák, mik oly jó <span class="pagenum"><a name="Page_143" id=
"Page_143">-143-</a></span> tanítók a szerelemre, oh a harczmező
rózsái még pirosabbak. Az a pajkos chinai delnő, ki oly negédesen
hintázta magát a shawlon, most délczeg paripán hintázza termetét,
az északi leányka arany hajfürteit aczélsisak rejti, hófehér
paripája sörényét fésüli az abyssinai leányka, s a barna
czigányleány ezüsthangú fuvolája helyett harczi kürtöt hord
kezében.</p>
<p>Kucsuk tábora mellett székel a moldvai had, kiknek készületeiből
az látszik, hogy sokkal jobban félnek körülöttük levő
szövetségeseiktől, mint az ellenségtől, a ki előttük áll. A
kolostoron túl egész a nagyfalvi szőlőkig Ismail basa foglalta el a
tért zajló janicsárjaival, kik harczi hirükben elbizakodva, sokkal
inkább megszokták a vezéreknek parancsokat osztogatni, mint tőlük
azokat elfogadni. A szőlőhegyeken túl feküdt Küprili Ahmed
lovassága s szerteszét a környékben, a merre füstoszlop látszott s
vereslett az ég, gyanítani lehetett, hogy ott a tatár portyázók
csapatjai járnak, kiket nem volt mód a főtáborral összefüggésbe
hozni. Leghátul végre a hegyi útakon, az erdős szorosok lejtőin
lehete látni a prédával terhelt podgyászszekerek hosszú,
beláthatatlan sorát, melyek összekeveredve a hosszú, kerekes
vaságyúkkal s az öreg kőmozsarakkal, miket tiz-tizenkét bivaly
vontatott előre, nagy ügygyel-bajjal birtak egymástól előre
hatolni, ha egy-egy elakadt, vagy feldült, kénytelen levén
valamennyi megállani a háta mögött.</p>
<p>Az est már beállott; s egyik hadteleptől a másikig sűrűn kezdtek
járni a nyargonczok, a vezérek csak hosszú kézből értekezvén
egymással.</p>
<p>A Küprili követe jött Hasszánhoz jelenteni, hogy az ellenséges
sereg a tulsó parton két erdő között állomást vett, a franczia
zsoldosok s a német birodalmi segélyhad megérkezett hozzá, azért jó
lenne az éjszaka rárontani, mielőtt rendbeszedi magát.</p>
<p>– Urad bolond. Felelt neki Hasszán; hát repülhetek én a vizen
keresztül? előttünk a Rába folyó, azon hidat kell <span class=
"pagenum"><a name="Page_144" id="Page_144">-144-</a></span> elébb
verni, kettőt, hármat, a mi napokig eltart, s azt sem lehet addig
elkezdeni, míg az öreg lőszerek meg nem érkeznek. Tehát menj vissza
és mondd meg uradnak, hogy majd ha csatázni kell, megfuvatom a
riadót.</p>
<p>A hirnök nagy szemeket meresztett, nem tudva, hogy Hasszán
közellát, s ennélfogva csak a földabroszon látva a Rába folyót, nem
tudja, hogy ez azon helyen, melyen megállottak, nem szélesebb két
bécsi ölnél, a min két óra alatt hidat verhet öreg ágyúk nélkül: s
visszament Küprilihez.</p>
<p>Ez alig húzta ki a lábát, jön Kucsuk követje, jelentve ura
nevében, hogy a harczot nem lehet halasztani, mert a lovak számára
széna nem érkezett.</p>
<p>Hasszán dühösen támadt az elfogott birákra.</p>
<p>– Miért nem hoztatok szénát?</p>
<p>A legokosabbik közülök, szépen akarván megfelelni a kérdésre,
viszonzá:</p>
<p>– Száraz nyár volt uram. Az Úr visszatartá az egek felhőit.</p>
<p>– Ahol van ni! monda Hasszán; mondd meg Kucsuk basának, hogy
adjon lovaiknak felhőket, a magyarok szénája ott maradt.</p>
<p>Ez a követ még el sem ment, midőn a janicsároktól egy egész
küldöttség érkezett; ezek már egész erőszakkal követelték, hogy
vezesse őket rögtön a csatába; mert ők nem akarnak egy perczig is
az ellenséggel karonfogva sétálni.</p>
<p>– Mit? kérdé Hasszán gúnyosan, tán nálatok is elfogyott a széna?
(A janicsár had gyalogság volt.)</p>
<p>– Elfogyott a dicsőség! szólt a küldöttek szónoka merészen.
Meguntuk tétlenül nézni az ellenség szeme közé.</p>
<p>– Hogy tétlenül ne nézzétek őket tovább, húzzátok karóba e
lázadó kutyákat! fel, a legmagasabb dombra velök, hogy az egész
tábor láthassa őket.</p>
<p>A testőrök dühös védelem után lefegyverzék a janicsárok
<span class="pagenum"><a name="Page_145" id=
"Page_145">-145-</a></span> küldötteit, s addig is, míg a karókat
leássák számukra, bezárták őket a kolostor pinczéjébe.</p>
<p>Hasszán basa a legdühösebb kedvében volt, s épen e szerencsétlen
pillanatban érkezék hozzá Balló, Apafi követe.</p>
<p>Hasszán nehezen akart ráismerni, noha sokszor látta már s
különben is dühös levén, de legfőkép az erdélyiekre, erősen
rárivallt:</p>
<p>– Honnét jösz? ki eresztett ide? ki hozott ide?</p>
<p>– A Küprilitől jövök, uram. Felelt Balló szeliden.</p>
<p>– Micsoda semmirekellő ostoba ember ez a Küprili, hogy ilyen
veszett embert, mint te vagy, lánczok és békók nélkül mer hozzám
ereszteni?</p>
<p>– Ő bizonyosan jól tudja, hogy én Erdélyország követe vagyok, s
a fejedelem képében jövök.</p>
<p>– A fejedelem képében? Talán épen a fejedelem csizmájában?
Hoztál katonát?</p>
<p>– Kegyelmes uram…</p>
<p>– No – nem hoztál? ne is beszélj. Hoztál pénzt?</p>
<p>– Kegyelmes uram…</p>
<p>– Azt sem hoztál. Hát miért jöttél? Kifizettétek már az
adót?</p>
<p>– Kegyelmes uram…</p>
<p>– Ne kegyelmes uramozz, hanem felelj; igen vagy nem?</p>
<p>– Még ugyan nem, de…</p>
<p>– Hát miért nem?</p>
<p>– Szegény az ország, uram. Isten csapásai voltak rajta.</p>
<p>– Azt végezzétek el Istennel, s imádkozzatok, hogy az én
csapásaim ne legyenek rajta. Hát miért jöttél?</p>
<p>Balló elszánta magát a keserű falatra.</p>
<p>– Épen azért könyörögni, ha leengednétek az évi adóból.</p>
<p>Hasszán eleinte nem tudott mit felelni.</p>
<p>– Hát meg vagy te bolondulva, egész nemzeteddel együtt? Hát mi
jogotok van ti nektek azt kérni, hogy engedjünk le az adóból?
<span class="pagenum"><a name="Page_146" id=
"Page_146">-146-</a></span></p>
<p>– Kegyelmes uram, az adó ötször meghaladja azt, a mit Bethlen
Gábor fizetett.</p>
<p>– Bethlen Gábor derék ember volt, a mit le nem fizetett
ezüstben, lefizette vasban; ha ő fizetett tizennégy ezer tallért
azért, hogy velünk egy sorban harczolt: ti fizethettek nyolczvan
ezeret azért, hogy otthon sütitek a makkot. Nyolczvan ezer tallér
egy oly országra, mint Erdély, a mit felvet az arany és ezüst!
holott a thessaloniai basának egy szandzsáksága kétszer annyit
fizet.</p>
<p>Ballóban felébredt e szóra a nemzeti büszkeség.</p>
<p>– Uram! Thessalonia meghódított tartomány, s annak basája
korlátlan hatalmú szandzsák, de Erdély szabad státus…</p>
<p>– S ki mondta neked, hogy nem fog szandzsákság lenni, mint a
többi? kiálta agyarkodó képpel Hasszán. Mielőtt kétszer megtelnék a
hold, fogadom te neked a prófétára, hogy Erdély fejedelmi székén
török basa fog ülni! Hallottad? a prófétára esküvém.</p>
<p>– A nagyúr is a prófétára esküvék, hogy Erdélyt ősi jogaiban
háborítni soha nem fogja. A prófétára és az alkoránra.</p>
<p>A méltóságteljes hang, melyen az ellenvetést elmondá a követ,
egészen magán kívül hozta a vezért.</p>
<p>– A nagyúr, a mostani szultán, kiálta, nem érdemes arra, hogy
azon esküvésre emlékezzék, melyet a nagy Szulejman tett; és nem az
fog megtörténni, a mit ő mond, hanem a mit vezérei akarnak. És
hiába bízzátok fejeiteket az ő kezére, míg a pallos a mi kezünkben
van, ti kemény nemzet! legmakacsabb mind azok között, a kiket
valaha ismerék, ti csupa urakból álló fajzat, melynek még a
parasztja is különb embernek tartja magát a föld egyéb népeinél, ti
háborgó hadak, kiket ha a német megharagít, jöttök hozzánk, s ha
nálunk nem tetszik a szegődés, mentek a némethez, ha velünk
harczoltok, ölitek a németet, ha a némettel harczoltok, ölitek a
törököt, de ha magatok fajával találkoztok, kikerülitek egymást. De
én megalázlak <span class="pagenum"><a name="Page_147" id=
"Page_147">-147-</a></span> benneteket! Hogy nem lesztek különbek a
boszniai rahajnál, ki maga húzza az ekét, s ha Bécsben azt a nótát
danolják, hogy bogláros mentéiteket, paszomántos köntöseiteket le
fogják rólatok húzni, s ólompitykés dolmányt, cseh nadrágot adnak
helyette, én úgy húzom azt le, hogy mást sem adok fel rátok; s ha a
német azzal fenyeget, hogy jezsuitákat visz templomaitokba, én
lovakat fogok azokba vinni!</p>
<p>Balló keserű tekintettel emelé fel fejét a dühöngő vezér
előtt.</p>
<p>– Akkor gondoskodjál uram új népességről Erdély számára, mert
ott emberre nem fogsz találni. Megölt magyart láthatál eleget, de
megalázott magyart soha.</p>
<p>Hasszán e szavakra kardot kapott s saját kezével akarta
lenyakazni a vakmerő követet, de mamelukjai elragadták azt előle,
azzal vigasztalva, hogy a janicsárokkal együtt ezt is karóba fogják
húzni.</p>
<p>– Ide állítsátok azt a karót ablakom elé, hogy beszélhessek a
vakmerő farkassal, mikor a nyársban fog ülni.</p>
<p>A fegyveresek Ballót is a pinczébe veték a janicsárok közé, s
egy hosszú hegyes nyársban végződő fenyőszálat épen a vezér ablaka
alá kezdtek leplántálni, midőn hátuk mögött egyszerre iszonyú
ordítozás támadt; a janicsárok megtudva társaik szándékolt
kivégeztetését s kérelmük megtagadását, tömegestül fellázadtak.
Ellenállani készülő tisztjeiket egy percz alatt lekonczolák, s míg
egy része a kolostor felé rohant a lármadobokat verve s lázadási
kürtjeiket harsogtatva, mások azalatt a dombtetőre felállított
karókat őrző szerecsen óriásokat rohanák meg, s nehány pillanat
mulva magukat a hóhérokat lehete látni a karóba húzva.</p>
<p>Hasszán mamelukjai ezalatt, kik a lázadóknak ellenállani
készültek, a dühödt janicsárság által összegázolva, hanyatt homlok
rohantak a kolostor udvarára s annak kőfallal kerített kertjébe, s
ott a bejárásokat eltorlaszolva, <span class="pagenum"><a name=
"Page_148" id="Page_148">-148-</a></span> nagy nehezen sikerült
nekik a nehéz vaskapukat betehetni a lázadók elől, s védelemre
készülni ellenök.</p>
<p>A zendülők körülfogták a kolostort, s puskákkal, nyilakkal
lövöldözve be annak ablakain, elkezdék azt ostromolni
lőtávolságból.</p>
<p>Hasszán düh és félelem közt futott fel a zárda tornyába,
meghagyva testőreinek, hogy addig védjék a kapukat, míg a többi
hadtestek a zendülők leverésére eljönnek. De azok meg sem
mozdultak. Hasszán kétségbeesve látta a toronyból, hogy a Küprili
hadaiból egy ember sem mozdul az ő segélyére, bár a veszélyt,
melyben forog, elég jól láthatják, a zaj és lövöldözés messzire
elhallik. Túlnan a moldovánok felálltak a halmokra, de eszökben sem
volt közelebb jönni, inkább nagy gyönyörűséggel látszottak
szemlélni, mint eszi meg a török a törököt. Ismail basa megmaradt
hadosztályaival inkább hátrálni látszott, mint közeledni, s
Kucsuktól és fiától remélni sem merte a segélyt, azoknak személyes
ellensége levén.</p>
<p>E pillanatban meglátták a zendülők az ablak elé leásott karót s
hangosan felordítottak rá.</p>
<p>– Ah, ezt maga számára állíttatá ide Hasszán! Fel reá
Hasszánnal!</p>
<p>A vezér elborzadva gondolt a különbségre, mely az erdélyi trónba
és e karóba ülés között lehet s átkozódva mormogá magában:</p>
<p>– Ez a gaz keresztyén imádkozhatott ellenem Istenéhez, hogy így
megcsúfoljon; s irtózatában fogá az egyik harang kötelét, s azt
nyakára hurkolva, oda állt az ablakhoz, hogy ha a lázadók be
találnak törni a kapukon, onnan leugorva megfojtsa magát, mielőtt
azok borzasztó fenyegetésüket végrehajthatnák rajta.</p>
<p>Az éjszaka már tökéletesen beállt, az ostromlók nehány eleven
fenyőt gyujtva meg, annak szikrázó világánál özönlék körül a
zárdát, a puskák egyre ropogtak, a dob pörgött, s a lázadási tülkök
rémületes bőgése hangzott szakadatlan. <span class=
"pagenum"><a name="Page_149" id="Page_149">-149-</a></span></p>
<p>A veszély zászlaja ki volt tűzve a torony tetejébe, de segély
sehonnan sem érkezék, olykor belekondult a zajba egy-egy harang, ha
egy eltévedt golyó bele ütődött.</p>
<p>Hasszán remegve vonta meg magát az ablakredőnyök mögött.
Egyszerre az eddigi ordítozásnál iszonyatosb rivallás üti meg
füleit, minőt csak a fanatizált janicsártól lehet hallani a halálos
diadal perczében, midőn többé nem lát halált maga előtt s nem hagy
élőt maga után. Az ostromlók felfedezték a pinczét, melyben társaik
zárva voltak s kifeszítve annak ajtaját, megszabadíták azokat, s
velök együtt az erdélyi követet is, ki menten sietett elhagyni a
baj színhelyét.</p>
<p>A janicsárok szivében megkötözött, összevérzett társaik látása
tizszerezé a dühöt, a megszabadult foglyok coriphæusa lázító
kiabálás között fejszét ragadott kezébe s legelől rohanva,
egyenesen a vaskapunak futott, olyat ütve rajta, mint ágyúdörgés: a
többiek, kik addig csak messziről lövöldöztek az ablakokra, most
visszatarthatlan dühvel támadtak a bejárásokra, sűrű csapásokkal
döngetve azoknak kapuit.</p>
<p>De a kapuk mind erős vaslemezből voltak s belől eltorlaszolva
négyszögű kövekkel; az ostromlók karja kifáradt, míg a háztetőkön
levő mamelukok köveket, gerendákat hajigálva alá, irtó pusztítást
műveltek tömött soraik közt, néha egy-egy mameluk maga is leesett a
tetőről, messziről lelőve puskával: azt izekre tépték az ostromlók
s fejét visszahajíták az ablakon.</p>
<p>– Vonuljatok vissza! kiálta akkor az előcsahos, ki vakmerően
állt golyó és gerendahullás közepett legelől. Fussatok ágyúkért! a
domb alatt láttam két csatakigyót megfenekleni, vontassátok elő, le
kell ágyuzni a falakat!</p>
<p>A janicsárság egy percz alatt elvonult a kolostor alól, s minden
hang, minden nesz elcsendesült. A néma hallgatás még fenyegetőbb,
még iszonyúbb volt, mint az előbbi zaj. Nem sokára lehete valami
tompa dübörgést hallani, mely mindig közelebb jött, a hengereken
tolt ágyúk gördülése <span class="pagenum"><a name="Page_150" id=
"Page_150">-150-</a></span> volt az. Százan kapaszkodtak egybe és
sebesen látszottak előre rohanni e nehézkes, idomtalan lőszerekkel.
Végre a kolostor elé vontattak egyet; nehéz huszonnégy fontos vas
csatakigyó volt az, melynek hangja négy mérföldnyire szokott
elhangzani. Azt felállíták alig ötven lépésnyire a zárdától, s a
kapunak irányzák.</p>
<p>– Nincs segedelem, egyedül az Istennél! kiálta Hasszán
kétségbeesetten, s leoldá turbánját, hogy rá ne ismerjenek róla
holttestére.</p>
<p>E pillanatban trombitahang szólalt meg, s rendben sorakozva tünt
elő Kucsuk basa lovassága, zárt tömegben léptetve a lázadók közé,
míg Feriz bég a spahikat vezetve, egy sebes kanyarulattal körül
fogá őket.</p>
<p>Kucsuk basa kivont karddal kezében a kiszegezett ágyúig jött s
egyenesen annak torkolatával szemben megállt.</p>
<p>– A próféta hivei vagytok-e ti, vagy tűzimádók, gyaurok,
fetish-bálványozók? hogy az igazhivők ellen támadtatok? kérdé a
lázadóktól.</p>
<p>E szóra előlépett a kolompos.</p>
<p>– Mi janicsárok vagyunk, a próféta kertjének virágai, kik ha
gyomot találunk közöttünk, azt ki szoktuk tépni.</p>
<p>– Ismerlek benneteket, de ti is ismertek engem, ti jó katonák
vagytok, de én is az vagyok. Hát azért adott-e kezeinkbe kardot
Allah, hogy a jó katonák azzal egymást gyilkolják? Ti megsiratnátok
engem, ha én elesném ti általatok, én megsiratnálak benneteket, ha
ti elesnétek én általam: hát dicsőség volna-e az? Itt az ellenség
szemei előtt harczot kezdjünk-e magunk között, csúfjára, örömére az
idegennek? Nincs-e megátkozva a kard, mely nem ellenségre van
kihúzva?</p>
<p>– De meg van átkozva a kard is, mely bevérezetlen megy hüvelyébe
vissza.</p>
<p>– Mit akartok?</p>
<p>– Harczot akarunk!</p>
<p>– S nem találtok ellenséget másutt, mint magatok között.
<span class="pagenum"><a name="Page_151" id=
"Page_151">-151-</a></span></p>
<p>– Első ellenségünk a gyávaság, s az itt székel a vezérnél, az
egész tábor harczot óhajt, egyedül ő fél. Mi meg akarjuk ölni a
félelmet, azután majd megöljük az ellenséget.</p>
<p>– Miért nem előbb azt?</p>
<p>– Mehetünk-e magunk az ellenség egész táborába, ha a többiek
vesztegelnek?</p>
<p>– Jó, tehát megyek én is veletek.</p>
<p>– Jösz?</p>
<p>– Én és fiam egész dandárunkkal.</p>
<p>A lázadók a legmélyebb dühtől a legmagasabb örömre változtak e
szóra: csatába menni! Kucsuk is jő! Feriz bég segít! e kiáltások
terjedtek el szájról-szájra. A dobok más riadót vertek rögtön, a
kürtök másként kezdtek szólni, az ágyúkat megfordíták s levontatták
a partra, s gerendákat, kompokat hurczolva elő, rögtön elkezdtek
hidat építeni a Rábán.</p>
<p>Az ellen-tábor mintegy negyed órányira feküdt a túlparton két
erdő között s megfoghatlan vigyázatlanságból azon részét a partnak
egészen őrök nélkül hagyá.</p>
<p>A janicsárok átúszva a vizen, kötelekkel megerősíték átvontatott
kompjaikat s mire szürkülni kezdett az éj, mintegy három óra tájon,
már az első hevenyészett híd készen volt a Rábán keresztül, s azon
hirtelen át kezde nyomulni a gyalog janicsárság.</p>
<p>A német-magyar tábor csak ekkor vevé észre ellenfelei szándékát
s hirtelen három ezred muskétást lerendelve a janicsárok ellen,
azok bátran megütközének a törökökkel s őket egész a hídig
visszaverve, ott dühös tusába keveredtek velök, majd visszanyomva
elleneiket, majd új csapatok ellen védve magukat.</p>
<p>Ez alatt elkészült a másik híd, melyen Kucsuk basa lovassága
keresztül nyomulva, egyszerre a muskétások háta mögött terme.</p>
<p>A meglepett harczolók, meglátva a túlnyomó erőt, mely ellen
segélyükre a főtáborból senki sem érkezett, hirtelen <span class=
"pagenum"><a name="Page_152" id="Page_152">-152-</a></span>
elhajigálták fegyvereiket s hanyatt-homlok rohantak vissza sánczaik
közé.</p>
<p>A következő pillanatban egy zavart tömkeleggé vált a két csapat.
A keresztyén gyalogság útját elvágták a sánczoktól Kucsuk basa
gyors spahijai, néhány perczig tartott csak a küzdés, még a zászlók
körül volt keményebb tusa, végre azok is ingani kezdtek, egyik a
másik után elesett, a három ezer keresztyén lelke együtt szállt fel
a magasba, üldöztetve még ott is a muzulmán had diadalittas
ordításától, kik elfoglalva az elősánczokat, feltűzték azokra
félholdas lobogóikat s prédát tőnek a sátorokban, mik védtelenül
maradtak előttük.</p>
<p>A keresztyén sereg e pillanatban közel volt a végpusztuláshoz, s
ha a Küprili átkel a vizen s Hasszán basa osztja a Kucsuk által
kezdett harczot, hirmondó sem marad belőle.</p>
<p>De a két fővezér még akkor is makacsul a túlparton tanyázott. A
Küprili, ki tegnap este maga akarta kezdeni a harczot, hogy akkor
visszautasító választ nyert, ma még csak föl sem nyergeltetett,
hanem nézte agyafurt hidegséggel, mint verekedik a tábor túlsó
szárnya? Hasszán pedig sokkal inkább szerette volna, ha a
janicsárok s az őket segítő Kucsuk ott vesznek a parancsa ellen
kezdett harczban, mint hogy segélyükre sietett volna, s tornya
magasában ülve, bár semmit sem látott a harczból, de hallá a
kiáltást s azt hivén, hogy az a janicsárok halálordítása, vevé
olvasóját övéről s elkezde buzgón imádkozni, hogy a próféta tartsa
számukra nyitva a paradicsom kapuját.</p>
<p>– Uram! uram! kiáltoz fel rá Yffim bég. Köss kardot és ülj
lovadra.</p>
<p>A basa nem hallott semmit. Yffim bég elvégre kétségbeestében
megragadá a harang kötelét s meghúzta az öreg harangot Hasszán feje
fölött, mire az ijedtében majd kiugrott az ablakon.</p>
<p>– Ki az? mit akarsz?</p>
<p>– Siess uram! ordítá Yffim bég. Kucsuk basa veri az <span class=
"pagenum"><a name="Page_153" id="Page_153">-153-</a></span>
ellenséget, már sánczaikat is elfoglalá s sátoraikat felprédálta.
Ne engedd, hogy övé legyen egyedül a dicsőség! s egy maga verje
szét a keresztyéneket.</p>
<p>Hasszán felugrott helyéből. Ha azt hallotta volna, hogy Kucsuk
embereit leaprítják, tovább imádkozott volna, de Kucsuk győz! Győz
egyedül egy magában. Ez éles sarkantyú volt lelkének. Föl mindenki,
a ki mozog! Elő spahik, szarácsiak! A harczba minden igaz hivő! A
dervisek menjenek fel a toronyba s énekeljék a csatában elhalók
énekét. Villogjanak a muzulmán szablyák! Reszkessen a föld az ágyúk
gördülése alatt! Hirdessék a kürtök, hogy ma a dicsőség napja
van!</p>
<p>Egyszerre megelevenült a tábor, a harczkarélyok vágtatva
rohantak a híd felé. Ember ember hátán gázolt, a kit letaszítottak
a vízbe, úszva iparkodott áthatolni, egész csapatok úsztattak
lóháton keresztül, s a nehéz vaságyúk oly sebesen haladtak előre,
mintha szárnyaik volnának. Keresztül terelték a moldovánok hatezer
emberét is s felállíták egy emelkedettebb helyre népet ijeszteni.
Most tünt még csak ki az ozman hadsereg roppant mennyisége, mintha
mindenünnen a földből támadnának elő e szokatlan fegyverzetű hadak;
a kisded, összetömött keresztyén tábor úgy látszott ellenükben,
mint sziget az árvízhez.</p>
<p>A hadsorok legeslegközepén lehete látni Hasszán basát fényes
kiséretével, húsz lófarkos lobogó vette körül, pánczélos hadsorok,
a sereg legjobbjaiból válogatva. Balról álla Ismail basa hadserege,
jobbról a moldvai hadak. A legszélsőbb helyen, a már elfoglalt
sánczokban Kucsuk basa.</p>
<p>A táborhomlok előtt látjuk e perczben keresztül nyargalni Yffim
béget, a vezér parancsával Kucsuk basához.</p>
<p>– Ti maradjatok azon helyen, melyen most álltok, és tovább ne
nyomuljatok, míg erre új parancs nem jő. Feriz bég és dandárja a
tulsó szárnyra vonuljanak.</p>
<p>Hasszán nem tűrhette, hogy két ily hős a csatában egymás
segélyére legyen s elválasztá az apát a fiútól. Azok <span class=
"pagenum"><a name="Page_154" id="Page_154">-154-</a></span>
engedelmeskedtek. Kucsuk takarodót fuvatott, Feriz bég átvonult a
baloldalra, ott is a tartalékot képezve.</p>
<p>Ekkor megszólalt a riadó; éktelen ordítás tölté el a levegőt, a
muzulmán had vérszomjú dühvel rohant a keresztyén tábor homlokának.
Nincs hatalom, mely megmenthesse őket!… Mi ez?… Egyszerre megáll az
ostromlók rohama. A keresztyén tábor gyalogsági homlokzata előtt
csillagalakú árkok vannak vonva, miket egy éjszaka készítének, tele
verve hegyes karókkal. Az ostromlók legelső sorai rémülten állanak
meg az árok előtt s egy perczre feltartóztatják a rohamot. De a
percz rövid. A hátuljövők erőszakos tódulása beletaszítja őket a
halálos árokba, egyik a másik után hull a hegyes sánczkarókba, a
harczkiáltás túldörgi a halálsikojt, perczek múlva a csillagsáncz
holttestekkel van betemetve, s a rohanó tömeg társai holttestén
keresztül gázol a túlpartra. Most megdördülnek az ágyúk. E
pillanatig tétlenül vesztegeltek a keresztyének ágyúi, elrejtve
sánczkosaraik mögé. Most épen torkaik előtt áll az ostromló had.
Egyetlen jelszóra nyolczvan ércztorok bömbölése hallik, irtó tekék,
lánczos golyók süvöltenek a tömött sorok közé, másutt makkokkal
tölt zsákot röpít a tömegekre az eldurranó taraczk, míg a tűzokádó
granát a legtávolabbi sorokat ijeszti.</p>
<p>A muzulmán had rémülten rohan vissza, holtakat és futni akaró
sebesülteket hagyva maga után. Undorító látvány. Az iménti fényes
hadsorok helyett nyavalygó, véres tetemekkel van a föld behintve,
mik úgy vonaglanak, mint férgek a porban. Másik pillanatban újra
fényes hadak lepték el a tért, s a holtakat nem látni: rajtok
állanak. A vert csapatok hátra küldettek s pihentek jöttek
helyökbe; a roham ismételtetik. Most már az ágyútűz sem tartja
vissza őket. Szemeiket behunyják. Allaht kiáltanak és rohannak
előre. Itt egy földrendítő pukkanás hangzik, a küzdők lábai alatt
rejtett tűzakna vetteték föl; az égnek lövellő füstfelhők közt
széttépett emberi tetemek, viharragadta zászlók repülnek szanaszét.
A második roham is vissza <span class="pagenum"><a name="Page_155"
id="Page_155">-155-</a></span> van verve, s ez alatt sikerül a
keresztyén tábornak szekérsánczot vonni maga előtt. Most egy
harmadik, majd egy negyedik roham következik és ismét új és mindig
dühösebb, a keresztyének kétségbeesve küzdenek már: a török tábor
minden csapatja harczba keveredett velök, csak Kucsuknak nem
adatott parancs előnyomulásra. Nála nélkül akarja Hasszán az
ütközetet megnyerni.</p>
<p>Ott áll ő maga kiséretével együtt s rendezi fonákul a csatát,
rohamokat küldve megmászhatlan sziklák ellen, lovassággal
ostromoltatva árkolt helyeket, elállt csalitokat, majd parancsokat
osztva oly ezredeknek, melyek már el vannak pusztulva, s
rendelkezve hadvezérekkel, kik szemei előtt hullottak el. Környezői
bámulva hallják szavait s egy sincs, ki merné neki mondani: szállj
le lovadról, hiszen te tíz lépésnyire sem látsz. A megújuló rohamok
zaja mind meg annyi diadalkiáltás az ő füleiben: «nézzétek, mint
bomlanak a keresztyének hadsorai, zászlóik a porba hullanak!
Lőjétek, lőjétek őket!» és senki sincs, ki meg merné neki mondani:
«Azok saját seregeid, melyeknek halálordítását hallod, s a lövések
a keresztyének ágyúiból jönnek s soronként seprik tennen
hadaidat!»</p>
<p>Már a tizedik rohamra indul az ozmán tábor, ekkor egy hírnököt
küld Hasszán a túlparton veszteglő Küprilihez ezen izenettel:</p>
<p>«Visszamehetsz már Paphlagoniába! Kivívtuk nálad nélkül a
diadalt. Beszéld el otthon, hogy mit láttál?»</p>
<p>A Küprili komolyan megijedve, hogy a harcz dicsőségéből
kimaradt, rögtön felülteté egész lovasságát s hidat veretve maga
előtt, az átkeléshez készült.</p>
<p>Ez történt ugyanazon pillanatban, midőn Ismail basa a tizedik
rohamra vezette az ozmanokat.</p>
<p>A keresztyén sereg vezére, Montecuculi,<a name="FNanchor_12" id=
"FNanchor_12"></a><a href="#Footnote_12" class="fnanchor">12)</a>
észrevéve a Küprili mozdulatát, rögtön összehivá vezéreit s
tudtokra <span class="pagenum"><a name="Page_156" id=
"Page_156">-156-</a></span> adá, hogy ha a Küprili megérkeztét
bevárják, akkor menthetlenül veszve vannak.</p>
<p>Az ágyúkba akkor tömték az utolsó töltést. Csak egy lövés volt
még védelmükre.</p>
<p>Több arcz elsápadt e hírre, s Montecuculi szavait mélységes
csend követé. De hiszen szava csak a bátorságnak van. Három hőse
volt a hadseregnek, egy közülök, a frank vezér, marquis de
Briançon, már a csatatéren hevert, csak kettő volt még jelen:
Toggendorf, a német vértesek vezére, s Petneházy, a magyar
lovasságé.</p>
<p>A felszólításra e kettőnek arcza maradt szilárd, Toggendorf
hidegvérrel lépett elé:</p>
<p>– Ha két halál közt kell választanunk, miért ne választanók
inkább a halált előre törve, mint a halált futás közben?</p>
<p>– Nem úgy pajtás, szólt Petneházy lelkesülten ragadva meg társa
jobbját. Halál és dicsőség között választunk, s ki a dicsőséget
keresi, megtalálhatja a diadalt is.</p>
<p>– Ti mondátok, szólt hideg nyugalommal Montecuculi s zsebébe
dugva perspektiváját, kihúzta vékony kardját, s míg a két vitézt a
két szárnyra küldé, maga a sereg élére állt s parancsot adott, hogy
egy pillanatban hárítsák félre a szekérsánczokat.</p>
<p>Az utolsó lövés eldördült, a szétvonuló füstfellegből két tömött
hadoszlop látszott sebesen előrohanni: Toggendorf vértesei s
Petneházy huszárjai.</p>
<p>Petneházy egyenesen a még pihenő moldvai seregnek vágtatott,
mely Ghyka herczeggel élén, ez ideig részt nem vett a harczban. Ez
ötlet Istentől adatott neki. A moldvai herczeg régóta csak arra
várt, hogy valaki által megtámadtassék, hogy elhagyja a csatát,
melybe keresztyéni érzelmei ellen kényszeríttetett jőni, s a mint
Petneházy ötven lépésnyire ért csapatjaihoz, azok mintegy jeladásra
egyszerre visszafordultak s kardjaikat össze sem mérve
ellenfeleikkel, vágtattak végig a Rába balpartján, odahagyva a
csatatért. <span class="pagenum"><a name="Page_157" id=
"Page_157">-157-</a></span></p>
<p>E futás a török had egész csatarendjét zavarba hozta. Még ugyan
ügyesebb vezér visszahúzhatta volna az egész sereget, de Hasszán
nem látta rossz szemei miatt, hogy a moldovánok megfutottak, s
hírül adni senki sem meré azt neki.</p>
<p>Ismail basa rögtön sietett a támadt hézagot betölteni, de
mielőtt odaérhetett volna, megrohanták Toggendorf vértesei s egy
pillanat alatt két tűz közé lett szorítva. A vértesek és huszárok
kardjai közre kapták a janicsárokat, s a legelső összecsapásban
maga Ismail basa lebukott lováról. Egy huszár odaugrott hozzá, s
nagyszakállú fejét leszelve, feltüzé kopjája hegyére, ijesztő
jelképen emelve azt fel a rémült törökök előtt. A janicsárok nem
birták többé erejöket kifejteni, mindenütt keresztül törve, csak a
kétségbeesés adott még erőt felbomlott harczsoraiknak. A futó
gyalogok elzárták az utat, saját segítségökre siető lovasságuk
elől.</p>
<p>Mindez Hasszán basától alig kétszáz lépésnyi távolban történt,
de ő mindebből semmit sem látott.</p>
<p>– Dicsőség Allahnak! kiálta, kezeit égre emelve. A diadal miénk!
Fut a keresztyén és elhajigálja zászlóit. Legjobb vitézeik omlanak
a porba. A többi fut fegyver nélkül és sápadtan…</p>
<p>A kik körüle álltak, borzadva hallák szavait. A keresztyén sereg
már ekkor levágta táboruk virágát, a janicsárokat.</p>
<p>– Énekeljetek Allahnak dicsőítő dalt! szóljanak a dobok és
trombiták. Bocsássátok a pihent tatárokat a futók után. Gyújtsátok
fel falvaikat, verjétek le a keresztet templomaikról, vágjatok le
mindent, a ki a férfikort elérte. Allahé a diadal!</p>
<p>– Őrjöngsz uram! kiálta Yffim bég, Hasszán lovának zabláját
megragadva. Fuss innen és mentsd meg magad. Sereged java elveszett,
a janicsárok elhullottak, a moldvai had fut. Ismail basa feje
dárdára szúrva!</p>
<p>– Nem, nem lehet! ordítá magán kívül Hasszán. Jőjjetek velem.
Előre rohanjunk. A diadal miénk.</p>
<p>Vezérei azonban megragadták, s erővel kitekerve kardját
<span class="pagenum"><a name="Page_158" id=
"Page_158">-158-</a></span> kezéből, lova kantárát megfogák
kétfelől s visszafordítva azt, ragadták magukkal a hid felé, mely
már akkor tömve volt futókkal.</p>
<p>– Zászlóim! zászlóim! hörgé kétségbeesetten a vezér.</p>
<p>Hajh a zászlók! a szép félholdas lobogók, a hármas lófarkak,
azok egyenként vesztek el vivőik kezéből, a szép válogatott vitézek
ezüstpánczélokban, napos kolcsagos turbánokkal, gyémánt markolatú
kardokkal egyenként hullottak el a zászlók védelmében. Nem jutott
azokból vissza több hétnél. Ott veszett tizenhárom.</p>
<p>A koczka fordult. Az üldözők futókká lettek. Egy óra előtt a
keresztyén tábor sorsa volt semmivé lenni, most a töröké lesz
az.</p>
<p>A Küprili, látva a veszteséget, ismét felszedette hidjait s a
túlparton maradt.</p>
<p>A végveszély e pillanataiban két csapat áll még a győzedelmes
üldözőknek ellen, társaik futását védve. Kucsuk és daliás fia.</p>
<p>A tábor két ellenkező szárnyán állva, a felbomlás pillanatában,
nem várva új parancsot, egyszerre a csatatéren termett mindkét
bajnok, s míg Kucsuk Petneházynak állta útját, addig Feriz bég
Toggendorfot kereste fel magának.</p>
<p>Ah, ott küzdenek az amazonok kedvenczük oldala mellett. Az ifju
szemei megnemesíték keblökben a szivet, s megerősíték karjaik
idegét. Úgy harczolnak, mint a nőoroszlán hímje mellett… «Milyen
fiatal gyermekek», szól magában Toggendorf, midőn egy-egy nehéz
kardcsapása alatt lehull: nem is gyanítja, hogy az női szív volt,
mely az ércz pánczél alatt vezéreért oly hőn tudott dobogni, és
tudott elvérzeni.</p>
<p>Elvérzenek egyenként. Lehajtja szép szőke fejét a csatatér
párnáira az északi szigetek virága, arany hajával beterítve kemény
ágyát, megtörik a karcsú termet, a szép chinai leányé, mint a
megroppant liliom, ajkát összezárva hal meg a néger gyermek, s
arczánál sötétebb éj száll le szomorú vonásaira. <span class=
"pagenum"><a name="Page_159" id="Page_159">-159-</a></span></p>
<p>– Ne bántsd őket! velem harczolj! kiált kétségbeesett haraggal
Feriz bég ellenére. Nők ezek!</p>
<p>Toggendorf megrettenve rántotta vissza kardját e szóra s
elfeledé kikerülni a csapást, mely e perczben ellene mérve van: a
cserkesz leányka két kézzel fölemelve harczbárdját, lesujt reá, s a
rosszul irányzott csapás a lovag paripáját éri, mely ketté hasadt
fővel rogy össze alatta.</p>
<p>Feriz bég dühösen veti magát a vértesek tömegébe, mely vezérét
bukni látva, ismét hátrálni kezd. A zavart viadalban egyszerre
sebet kap jobb kezén Feriz, hirtelen balkezébe kapja kardját, s
nehány lépést hátrál visszafelé. Toggendorf is újra lóra kapott s
új összecsapáshoz készül mind a kettő, midőn egyszerre mind a két
táborból megszólal a takarodó szava.</p>
<p>A szomorú kürthangok lassankint szétválasztják a küzdőket.
Csatasorba válnak a végső csapatok, csak egyes csoportok harczolnak
még, végre csak egyes emberek, azok is elhagyják egymást
kifáradtan, s visszavonul csendesen táborhelyére a két ellenséges
sereg. Mindkettő érzi, hogy ereje kimerült. Négyezer halottat
veszte a keresztyén, tizenhatezeret a török, és legjobb vezéreit,
nehéz ágyuit, zászlóit és harczi hirét; de senki sem veszte annyit,
mint Feriz bég. Elhullt az amazondandár. Az ő önfeláldozásuk menté
meg a török hadat a teljes szétveréstől.</p>
<p>Magára maradt már a tér, – viadal mezeje elébb, sohajtások
mezeje most. Haldoklók, kínzott tetemek forognak a gázolt fűben.
Egy-egy meglőtt paripa emeli még végerővel fejét a búcsuzó
alkonyfény felé, egy-egy elesett spahi keresi szemeivel az ég
kapuit, miken át a paradicsom mosolyg felé s búcsuzik a szép
tájaktól, hol ős sátrait, nejét, gyermekét hagyta, kiket nem fog
látni többet. Az éj elfedi őket lassan. A csillagok mosolyognak a
föld borzalmain. Ha minden halottért lehullana egy csillag, most
sötéten maradna az ég. A sóhajok is elnémulnak. – Csendes a táj. –
Csak egyes merész martalóczok száguldoznak a holtak mezején,
meglopva az elestek köntöseit. <span class="pagenum"><a name=
"Page_160" id="Page_160">-160-</a></span></p>
<p>Hát az kicsoda, ki felkötött karral késő éjszakán sorba járja a
vérmezőt, itt és ott keresve halottait, s a hol egyre rátalált,
lehajol hozzá, s megcsókolja halvány arczát? – A bánatos Hariri az,
kinek ajkán megfagyott a dal örökre, azon jéghideg csókoktól,
melyeket holtak ajkaira hinte.</p>
<h2>AZ ÜLDÖZÖTT NŐ.</h2>
<p>Talán el is feledtétek őt már? kedves ismerőnket, a szép Máriát,
az oláh herczeg nejét?</p>
<p>Ah ő boldog!… Bár férje távol van, e bánatot egy új öröm
közelléte feledteti, az anyai élet közelgő öröme.</p>
<p>Ott ül alkonyatkor kastélya kertjében s boldog jövendőről szövi
álmait, udvarhölgyei apró ruhácskákat szines szalagokkal készítnek
mellette. Úgy örül, mosolyg, midőn azokat látja.</p>
<p>Ha a parasztnők kis gyermekkel karjukon mennek végig az utczán,
elveszi tőlük a gyermeket, s ölében ringatja, csókolja és beszél
hozzá. Minden ujdonszülöttnek ő a keresztanyja s mily gyöngéd
keresztanya? naponként eljár a templomokba s a szűz anya előtt édes
fogadásokat tesz, hogy ezen boldogságból, mit Isten legfőbb örömül
adott a nőnek, őt is részesítse.</p>
<p>A boldog szenvedés kedves halványságot vont azelőtt oly
életvidor arczára. Olykor a szenvedés is édes.</p>
<p>A szent-gotthárdi csata után gondja volt Ghyka herczegnek egy
futárt előre küldeni, ki nejének hirül adja, hogy férje miatt ne
aggódjék, mert az él és nemsokára honn lesz.</p>
<p>Így Mária előbb vevé a megnyugtató tudósítást, mint a vesztett
csata rémhírét, melyre kétségbe fogott volna esni.</p>
<p>Hálát adott Istennek érte.</p>
<p>Mit bánta ő, hogy ha a csata elveszett, török császár dicsősége
csorbult, csakhogy férje megmaradt, vele együtt szegény oláh nők
férjei. Mint sietett rögtön tudósítani az eltávozottak nejeit, hogy
ha hallani fogják, hogy a török <span class="pagenum"><a name=
"Page_161" id="Page_161">-161-</a></span> tábor levágatott, meg ne
rémüljenek, mert férjeik megszabadultak mind és közelgenek.</p>
<p>Mennyit örült a viszontlátásnak! Mint várta férjét reggeltől
estig, és éjjel a legkisebb zajra fölébredt. Ha ló vágtatott el az
utczán, ha távol trombitaszót hallott, mindig azt hivé, hogy férje
jön.</p>
<p>Egy éjszaka arra ébredt fel, hogy hálószobája ajtaján
koczogtatást hallott, s kérdésére férje szava hangzott vissza.</p>
<p>Az álomból ébredő meglepetése, öröme oly nagy volt, hogy az első
pillanatban nem tudta, mit tegyen, mire a férj türelmetlenül
ismétlé: «nyiss ajtót, Mária».</p>
<p>A nő sietett férjét ölelhetni, bebocsátá őt, nyakába veté magát,
s csókjaival halmozá el; de az első pillanatban észrevevé, hogy a
csókok, miket a férj vissza ad, oly hidegek, a kar reszket, midőn
ölel; megdöbbenve tekinte arczára: komoly volt az s tele
aggodalommal.</p>
<p>– Férjem! szólt reszkető hangon a túlérzékeny nő, ily hidegen
ölelsz-e engem?… minket? igazítá ki lesütött szemmel.</p>
<p>A herczeg fájdalmasan érté át a gyöngéd figyelmeztetést s
felsóhajtva szólt:</p>
<p>– Annál rosszabb rám nézve.</p>
<p>Kezei, egész termete úgy reszketett neje karjai közt: pedig a
herczeg izmos, bátor férfi volt.</p>
<p>– Mi történt? mi bajod? kérdé aggodalommal a nő.</p>
<p>– Semmi. Szólt a herczeg, megcsókolva neje homlokát. Légy
nyugodt. Fölösleges aggodalom az egész. Feküdjél le. Nekem némi
dolgaim vannak még, miket az éjjel el kell intéznem. Azután majd
eljövök hozzád s beszélgetünk, a miről tetszeni fog.</p>
<p>Mária szót fogadott, lefeküdt, de most már ő is reszketett. Maga
sem tudta, miért?</p>
<p>Férjének valami bajának kell lenni, nagy bajának, hogy a
viszontlátás perczében oly hidegen fogadja nejét.</p>
<p>Nehány pillanat mulva, mely alatt ott künn hallá félig
<span class="pagenum"><a name="Page_162" id=
"Page_162">-162-</a></span> halkan beszélni férjét, belépett az,
leoldott kardját kezében hozva, s miután valamit látszott keresni:
végre Máriához fordult:</p>
<p>– Nálad vannak a kincstár kulcsai?</p>
<p>– Igen, szekrényemben állnak.</p>
<p>A herczeg fogá a kulcsokat és eltávozott.</p>
<p>Mária könnyebben lélekzett. Tehát csak pénzügy a baj? Hála
Istennek, hogy nem nagyobb; – bizonyosan sokat vesztett a táborban,
vagy adót csikarnak tőle. Hisz azért van nekem.</p>
<p>Kevés idő mulva visszajött ismét a herczeg s egy ideig, mintha
szó és hallgatás közt válogatna, végre megszólítá nejét:</p>
<p>– Máriám! van neked is pénzed?</p>
<p>– Van édesem! sietett Mária felelni. Épen tizezer tallér. Kell
neked?</p>
<p>Nem, nem. De tartsd készen magadnál s ha ékszereidet is
összegyűjtenéd, jól cselekednél.</p>
<p>– Mi végre, férjem?</p>
<p>– Mert, szólt Ghyka megakadozva, meglehet – hogy igen hirtelen
el kell majd utaznunk.</p>
<p>– Utaznunk? – az én helyzetemmel? kérdé Mária, szenvedő arczát
férjére emelve.</p>
<p>Ghyka lelkén keresztül villámlott e tekintet. Neje ily
állapotban közelebb a halálhoz, mint az élethez.</p>
<p>– Nem! egy tappot sem megyek! Kiálta egyszerre magán kívül, s
asztalhoz vágta kardját, hogy hüvelye szétrepedt, s ha az ég rám
szakad, sem megyek.</p>
<p>– Az Istenért! férjem, mi bajod? kiálta Mária megrémülve, mire a
herczeg büszkén fölemelt homlokkal, mosolyogva lépett hozzá, s
keblére ölelve a nőt, biztatólag mondá:</p>
<p>– Semmitől se félj. Egy gondolatom volt, de már letettem róla, s
már most nem gondolok rá többet. Vedd úgy, mintha semmit sem
kérdeztem volna tőled.</p>
<p>– De e nyugtalanságod? <span class="pagenum"><a name="Page_163"
id="Page_163">-163-</a></span></p>
<p>– Már elmult. – Okát ne kérd, mert kinevetnél érte. Álmodjál
édesen. Álmodjál én felőlem.</p>
<p>A férj hizelegve csókolá össze nejét, s keze nem reszketett
többé, arcza nem volt halvány, s ajkai nem voltak hidegek, mint
azelőtt.</p>
<p>De most a nőé maradt az. Midőn férje gyöngéden lecsókolá
szemeit, hogy aludjék, úgy tett, mintha elnyugodnék; de a mint az
eltávozott szobáiból, felkelt, felölté hálóköntösét, s felköltve
egy udvarhölgyét, vele együtt leszállt a tornáczba s felhivatá
magához férje hű cselédjét, ki vele mindig együtt járt, egy vén
moldován lovászt.</p>
<p>– Jova! szólj igazat! mit láttál, mit hallottál, mi lelte a
herczeget?</p>
<p>– Nagy baj van, asszonyom. Isten szabadítson ki bennünket
belőle. A szent-gotthárdi csata aligha a miatt nem veszett el, hogy
mi helyt nem álltunk a magyarok előtt. De hát, hogy is tettük
volna? keresztyén keresztyén ellen harczoljon? Vétettünk volna az
Isten ellen. A török tábort nagyon megverték ott. Most a budai
vezér, hogy magát kimossa a bajból, mert a szultán nagyon
haragszik, az egész hibát a herczeg fejére akarja róni.</p>
<p>– Az Istenért! s mi következhetik abból?</p>
<p>– Bizony nem volna rossz, ha egy időre elvonulnának kegyelmetek
valamerre innen, míg a szultán dühe elforrja magát.</p>
<p>– Talán atyámhoz, Oláhországba?</p>
<p>– De bizony, valamivel odább.</p>
<p>– Igaz, hisz Erdélybe is mehetünk. Annyi jó ismerőnk van
ott.</p>
<p>– Még ott sem jó lesz megállani. Jól tennétek, ha elutaznátok
Lengyelországba.</p>
<p>– S gondolod, hogy oly nagy volna a veszély?</p>
<p>– Adja Isten, hogy rosszul gondoljam.</p>
<p>– Köszönöm tanácsodat, Jova. Reggel mindjárt megmondom
férjemnek. <span class="pagenum"><a name="Page_164" id=
"Page_164">-164-</a></span></p>
<p>– De asszonyom: jól tennél, ha nem várnál vele reggelig.</p>
<p>A nő elsápadt.</p>
<p>– Mit beszélsz?</p>
<p>– Azt mondom, hogy ha jót akartok magatokkal, fogassatok hintóba
még az éjjel, még ebben az órában, én lámpással majd a lovak előtt
megyek, egy csatlós mindenütt friss vezetéket rendelend előre, hogy
mire szürkülni kezd, hegyet se lássatok erről a vidékről.</p>
<p>A fejedelemné ijedten tért vissza hálótermébe s hirtelen
összeszedve értékesebb holmijait, mindent elkészíte az útra. De a
férjéhez vezető ajtók zárva voltak s nem merte őt felkölteni, hanem
ismét lefeküdt ágyába, mondhatlan szívszorongás közt várva a
végtelen messze maradó reggelt. Szemeit nem birta lehunyni egész
éjjel, s félálmában őrült zavaros rémképek töltötték el lelkét. Az
álmatlanul átvirrasztott éj után testben, lélekben kifáradtan kelt
fel, a mint világosodni látta a nappalt, s szédelgő fővel ült le
ablakába, honnan az udvarra lehetett látni.</p>
<p>Az udvari zaj lassankint feléledt, a járókelő cselédség
megnépesíté a tornáczokat. A lovászok paripákat jártattak az
udvaron, a pórleányok korsóval fejükön jöttek meg a a távoli
kútról; valami vidám hang könnyelmű dalt énekelt a pitvar alatt.
Mind ez oly idegennek tetszék a nő előtt, mintha egy halálra itélt
nézné siralomháza ablakából a külvilág mozgalmait.</p>
<p>Ekkor nyilt az ajtó s kilépett hálószobájából a férj, s bátor
erős hangon üdvözlé nejét. Rövid szarvasbőr öltöny volt rajta,
minőben vadászatra szokás járni, nagy lengyelsaruk csillagos
sarkantyúkkal.</p>
<p>– Talán vadászni készülsz? kérdé tőle Mária, kinek lelkéből
egyszerre szétröppentek az ijesztő képek, a mint férje izmos karjai
átölelék.</p>
<p>– Igen, vadászni megyek; valami úgy forr bennem! ha ki nem
tombolom magam, megemészt. A mi vadkan, vagy medve ma elém kerül,
az tudom megemleget! <span class="pagenum"><a name="Page_165" id=
"Page_165">-165-</a></span></p>
<p>– Oh valami baj ne érjen.</p>
<p>– Engem? szólt a herczeg, büszkén herkulesi mellére ütve.</p>
<p>A nő gyermeki bizalommal veté magát férje nyakába s föltevé
annak homlokára büszke sastollas fővegét, mely oly daliás
tekintetet adott neki s eligazgatva azt annak fürtein, megcsókolá
bátor arczát és elfeledett mindent, a mit az éjjel hallott,
álmodott és kigondolt.</p>
<p>Boldog gyermeki hit! mely a világon leghatalmasabbnak képzeli
azt, a kit szeret.</p>
<p>A herczeg eltávozott a szobából, Mária kinyitá ablakát s
kihajolt rajta, hogy utána nézzen, midőn lovára ül.</p>
<p>Míg a herczeg a lépcsőkre került, azalatt egy piszkos öltönyű
ronda török csausz jött be az udvarra, milyentől máskor is szokás
volt leveleket küldeni, s ott a csatlósok közt elvegyülve, alig
látszott azok által figyelembe vétetni.</p>
<p>Kevés percz mulva leérkezett a herczeg, s erős csengő hangon
lovát parancsolá.</p>
<p>Erre eléje lépett a csausz s szurtos dolmányából egy összegyűrt
levelet vont elő, s azt homlokához értetve, átnyujtá neki.</p>
<p>A herczeg felszakítá a levelet és arcza elsápadt egyszerre;
levevé fövegét a csausz előtt, s mélyen meghajtva magát, üdvözlé
azt.</p>
<p>Ő! Moldva fejedelme, levenni fejéről azt a sastollas föveget egy
szurtos török szolga előtt s meghajtani büszke férfias homlokát! Mi
lehet ez?… Mária szívdobogva nézte ablakából.</p>
<p>A herczeg erre egész tisztelettel mutatá kastélya ajtaját a
csausznak, s azt elől akará bocsátani, de a török ember egész
paraszt gőggel inte neki, hogy menjen ő elől.</p>
<p>Mária előtt egyszerre átvilágosult a rejtély. A veszély
pillanatában érkező ritka lélekjelenléttel futott szekrényéhez, hol
erszényei álltak. Első gondolatja az volt, hogy a csausz férjeért
jött, azt tehát meg kell vesztegetni, hogy engedje őt menekülni.
<span class="pagenum"><a name="Page_166" id=
"Page_166">-166-</a></span></p>
<p>Ekkor sietve látá belépni ajtaján a vén lovászt, Jovát. A vén
szolga arczán ijedelem, szemeiben köny volt.</p>
<p>– Ugy-e férjemért jött a csausz? kérdé tőle remegve.</p>
<p>– Igen, asszonyom, rebegé a szolga; miért nem siettetek?</p>
<p>– Adjunk neki pénzt.</p>
<p>– Nem fogadja el. Mit érne az neki; ha a herczeg nélkül megy
vissza, saját fejét vesztette.</p>
<p>– Irgalmas Isten! Mit tegyünk tehát?</p>
<p>– Uram néhány szót sugott a fülembe. Úgy hiszem, jól megértettem
őt. Téged előre kell szállítanom Erdély felé, asszonyom. Uram addig
itt marad a csauszokkal és kisérőikkel, kik már az udvaron állanak.
Uram addig velök marad s addig húzza, halasztja az időt, míg
gondolandja, hogy mi hintóval a Sereth szakadékán túljutottunk. Ott
van egy hid két meredek sziklahasadék között, mely alatt a folyam
elfut. Azon hidat magunk után felszedjük. A herczeg ekkor Gryllus
paripáját fogja elé hozatni, melyen oly vakmerő ugrásokat szokott
tenni, s a török csauszokkal ugyanazon úton megindul. Midőn a
lerombolt hidhoz közel jutand, ott megsarkantyúzza paripáját s
átugrat a nyiláson, míg a törökök túl maradnak. Ott aztán majd ád
az Isten új tanácsot.</p>
<p>Mária átlátta, hogy itt nincs idő fontolgatásra, hirtelen
magához szedé kincseit, s Jovától segítve, a rejtett lépcsőn
leszállt a kápolnába, ott nehány pillanatig megállt a szent szűz
képe előtt, imádkozni, hogy férjének adjon szerencsés szabadulást.
A kápolnaajtó előtt állt hintaja, négy izmos fekete ménnel. Abba
hirtelen felült s mellékutakra kerülve, szerencsésen
eltávozott.</p>
<p>A herczeg az alatt legnagyobb önmegadást színlelve, iparkodott
kelletlen vendégeit mindenféle ürügy alatt visszatartani. Előbb az
erőszakosságig kinálta őket étellel, itallal, esküdve menyre
földre, hogy ily becses vendégeket el nem bocsáthat étlen szomjan
kastélyából, azután következett a megajándékozás: minden csausznak
jutott <span class="pagenum"><a name="Page_167" id=
"Page_167">-167-</a></span> külön-külön vagy egy kard, vagy egy
serleg, s a kardnak, serlegnek, ismét históriája volt, ki viselte
azt! ki ivott emebből? honnan került oda? hol veszett el, hol
találtatott meg? mi vége lett legutóbbi tulajdonosának? s több
efféle; s a mellett annyiszor bele tudta a beszédbe szőni e
neveket: szultán, Allah és Mahomet, mikre meg kell várni, míg
mindenki utána mondja: «áldassék annak neve!» hogy a csauszok
untalan sürgetései mellett is bele telt egy óra, míg arra került a
sor, hogy hozzák elé a paripát.</p>
<p>Eléhozták tehát a Gryllust. A herczeg még arról is akart egy
szép történetet közre bocsátani, de a főcsausz nem hagyott neki
békét:</p>
<p>– Csak üljön fel kegyelmed, majd elmondhatja azt az úton.</p>
<p>A herczeg felült a lóra, s elkezdett panaszkodni rögtön,
mennyire megviselte őt a sok lovaglás az utóbbi napokban, s kérte a
kisérőket, hogy ne ügessenek vele oly nagyon, mert alig ül a
nyeregben.</p>
<p>A főcsausz hasznára fordítá a szót, oda kötöztetvén a herczeg
lábait a kengyelhez, hogy le ne essék a lóról s csufondárosan
mondá:</p>
<p>– Ha ingadozni fog kegyelmed nyergében, itt leszek én mellette,
rám támaszkodhatik.</p>
<p>(Hiszen majd rád támaszkodom, csak várj, gondolá magában a
herczeg, de akkor te nem maradsz a lovadon.)</p>
<p>A főcsausz kivont karddal lovagolt mellette, a többiek egy
lófejjel hátrább.</p>
<p>Midőn a hídhoz közelít az út, a sziklák miatt oly keskenynyé
lesz az, hogy csak két ember lovagolhat egymás mellett. A herczeg
már látta a hidat s bár annak dobogója egy eléje hajló fa által
egészen el volt szem elől takarva, egy fára akasztott fehér kendő
tudósítá, hogy hintaja feleségével már túl van rajta, s a gerendák
fölszedetvék.</p>
<p>Itt egyszerre elgyengültnek szinlé magát, s a főcsauszhoz
fordulva, mondá: <span class="pagenum"><a name="Page_168" id=
"Page_168">-168-</a></span></p>
<p>– Jer közelebb, hadd támaszkodom rád.</p>
<p>A mint ez balgatag oda hajol hozzá, a herczeg egyszerre úgy üté
főbe iszonyú öklével, hogy keresztül esett lova nyakán; és most
«rajta Gryllus!»</p>
<p>A derék paripa egy szökéssel kivált a kisérők tömegéből, s míg
azok dühös ordítással veték magukat utána, szélsebességgel rohant a
híd felé.</p>
<p>A herczeg fegyver és sarkantyú nélkül ült lovához kötözve; de a
nemes paripa, mintha érezné, hogy urának élte most ő rá van bízva,
tízszeres erővel vágtatott előre.</p>
<p>Egyszerre kitünt az üldözők előtt, hogy a híd gerendái le vannak
szedve, csak karfái állnak; «megállj!» ordítának ijedten a
herczegre, saját paripáikat visszatartva; Ghyka ekkor visszafordítá
merész homlokát, s lehajolva lova fejére, térdeivel átszorítá annak
vékonyait s azon pillanatban, midőn az örvény hajborzasztó
meredekéhez ért, kaczagva emelé meg sastollas fövegét,
visszakiáltva rájok: «most jőjjetek utánam!»</p>
<p>A paripa e pillanatban szügyébe vágta fejét s egy kimért
szökéssel, mely könnyű volt, mint madáré, átvetette magát a letört
híd felett. A herczeg a légben repülve, kezében tartá sastollas
fövegét, fekete hajfürtei körülrepkedték merész arczát.</p>
<p>A csauszok rémülten kapkodtak paripáik zabláiba, hogy utána ne
rohanjanak, egyet közülök magával ragadt az elvadult paripa s utána
akarta csinálni a merész szökést, de a túlpartot csak első lábaival
érte a mén s halálos nyerítéssel bukott vissza lovagjával együtt a
hegyi patak sziklái közé hullva.</p>
<p>A herczeg itt leoldá lábairól a kötelékeket a túlparton
szitkozódó csauszok szeme láttára s még arra is időt engedett
magának, hogy a fenhagyott karfákat egyenkint letördelje, s a vízbe
hányja, nehogy átkapaszkodhassanak rajtok.</p>
<p>Azzal ismét felülve lovára, szép csendesen, a tehetetlen
dühökben tomboló csauszok elől elvágtatott. Egy pár órai
<span class="pagenum"><a name="Page_169" id=
"Page_169">-169-</a></span> sietség után elérte neje hintaját, ki
meghagyása szerint minden megállapodás nélkül sietett Erdély felé,
egyedül a vén lovász kiséretében.</p>
<p>A hintót elérve, felülteté a lovászt saját paripájára s elküldé
előre Erdélybe a fejedelemhez, azon kérelemmel, hogy engedje őt
nejével együtt Erdélyen keresztül vonulni a római császár
birtokába. Maga pedig a hintóban foglalt helyet Mária mellett, kit
egészen megvigasztalt férjének megmenekülése, s feledteté a jövő
iránti aggodalmát.</p>
<p>A legszigorúbb számítás szerint föl lehete venni, hogy üldözőik
akár más útra kerülnek, akár új hidat raknak a Serethen, ezáltal
egy napot nyertek előlük s ez az egy napi előny pedig elég lesz
arra, hogy a legcsendesebb haladással is elérhessék Erdély határát,
hol a moldvai seraskiernek nincs többé parancsolni valója.</p>
<p>E reményben látták föltünni nemsokára a székely havasokat, s
mentül közelebb jutottak hozzájok, annál könnyebben érzék
kebleiket, mintha azoknak minden bércze egy-egy ments-vár volna
rájuk nézve.</p>
<p>Már belevágtak azon mély utakba, mik a borgói szorosba vezetnek,
felkanyarulva a kopasz, páfrányos hegyoldalakba s ismét
alákigyózva, árnyékos virágos völgyek mélyébe, egy-egy hegyi patak
fut néhol az út mellett, fölötte mint egy keskeny rovátka látszik a
veszélyes út, melyben a terhes szekér lassan végig döczög, a
sziklák fölötte szinte egymásra hajlanak.</p>
<p>Itt egy vágtató lovag jött rájuk szemközt, kiben a herczeg előre
küldött követjére ismert.</p>
<p>Tikkadtan ért hozzájuk a vén Jova, a Gryllus reszketésén
látszott, hogy le sem nyergelé azóta.</p>
<p>– Ne menj tovább, uram! kiáltá a szolga ijedten. Pihenés nélkül
jövök Szamosujvárról, hol a fejedelem tanyáz. Elmondám neki
kérelmedet. Az Istenért! kiálta a fejedelem kezeit összecsapva. Ide
ne jőjjön urad, vagy végveszélybe ránt mindnyájunkat magával
együtt. Épen ma érkezett ide Olaj bég a szultán parancsával, hogyha
a <span class="pagenum"><a name="Page_170" id=
"Page_170">-170-</a></span> moldvai fejedelem erre találna szökni,
azt neki kiszolgáltassuk.</p>
<p>A herczeg elkomorodva nézett maga elé, ajkai remegtek. Azután
visszafordítá arczát, s kezeit szemei fölé tartva, a távolba
nézett. Ugyanazon úton, melyen jöttek, sebes porfelleg látszott
közeledni.</p>
<p>– Azok ott üldözőink, nyögé kétségbeesve. Itt nincs mit mást
tenni, mint meghalni.</p>
<p>– Még van, uram. Erre oldalvást nyilik egy hegyi ösvény, mely
csak gyalogoktól járható. Jámbor székelyek, oláhok elvezetnek
erdők, hegyek között egész Lengyelországig, miért is nem menekültél
arra?</p>
<p>– Hát nőm? kérdé vadul körültekintve a fejedelem s ajkaiba
harapott fájdalmában. Ő nem jöhet velünk.</p>
<p>Mária e perczig eszmétlen, szótlanul nézett férjére, lelke,
szive megállt az ijedelmes hirnél, de midőn azt hallá, hogy férje
megszabadulhat nála nélkül, kirohant hintajából s lábaihoz vetve
magát, erőszakos hévvel könyörge neki:</p>
<p>– Fuss! Mentsd meg magadat, ne időzz én miattam egy perczig.</p>
<p>– S téged áldozzalak fel magamért, ellenségeim dühének?</p>
<p>– Ők nem fognak engem bántani, miért üldöznének egy nőt, ki nem
vétett senkinek? Isten megvédelmez engem. Bemegyek Erdélybe, ott jó
barátnéim laknak, kiknek férjeik, atyjaik az ország első férfiai,
ott van a hőslelkű fejedelemné; a szelid Béldiné, angyal leányával;
Teleki Mihály leánya, Flóra, kikkel örök barátságot fogadtunk
egymásnak, ők közbevetik magukat értem, s azután atyám gazdag,
üldözőink örömestebb veendik pénzét vérem helyett. És ha
szenvednem, meghalnom kellene is, te érted szenvednék, te érted
halnék meg, oh férjem! Mentsd meg magadat! Az égre kérlek, menekülj
meg értem.</p>
<p>Ghyka egy perczig gondolkozott. <span class="pagenum"><a name=
"Page_171" id="Page_171">-171-</a></span></p>
<p>– Jól van. Megmenekülök, hogy megmenthesselek.</p>
<p>S ezzel keblére ölelte halvány nejét, két férfiköny esett annak
homlokára. A herczeg arra gondolt, hogy hátha soha sem látandja őt
többet?</p>
<p>– Siess, monda Mária férjének. Én is sietni akarok. Ha meg kell
halnom, inkább keresztyének között legyen az, jó ismerők, jó
barátok szemei előtt. De fuss innen, ha előttem ölnének meg, nem
kellene kard szivemnek, a kétségbeesés szakítaná meg.</p>
<p>– Jer uram, jer! szólt a lovász is, megfogva a herczeg kezét s
erőszakosan voná őt magával, ki fájdalom dúlta arczczal tekinte
vissza nejére.</p>
<p>Mária hirtelen hintajába ült s a kocsisnak gyors haladást
parancsolt. A herczeg engedé magát lovásza által a gyalog ösvényen
vezettetni, mindig hátra nézve, míg csak a hintót láthatá,
szomorúan megállva, midőn azt egy hegykanyarulat végkép elfedé
szemei elől.</p>
<p>– Csak előre uram, előre még! unszolá őt a szolga, majd ha azon
hegytetőt elértük, ott megpihenhetünk.</p>
<p>Ghyka oly nehezen tántorgott előre, mintha az a hegy egész
súlyával keblén feküdnék. Engedé magát vezetni öntudatlanul a
sziklás meredeken, kiálló bokrokba, fagyökerekbe kapaszkodva. Az
Isten őrzé, hogy százszor le nem esett.</p>
<p>Félórai fáradság után feljutottak a mutatott hegytetőre, s a
mint a lovász felsegíté urát s az széttekinte, a természet
nagyszerűségének képe állt előtte, s a mint e roppant panorama
mélyébe tekinte, meglátta a kisded kanyargós utat, melyen nejét
elbocsátá, a mint tovább nézett, ime épen akkor kapaszkodott fel a
hintó egy hegy lejtőjén, félórányi távolban.</p>
<p>Ah, e látás visszaadta lelkét. Elkisérte szemeivel a haladó
kocsit s valahányszor azt egy magasabb dombra vivé az út, mindig
újra látta előtünni s úgy tetszék neki, mintha mindig látná benne
nejét, s arczán gyönyörködnék s könyeit felcsókolná. <span class=
"pagenum"><a name="Page_172" id="Page_172">-172-</a></span></p>
<p>E pillanatban zajos hangok üték meg füleit. A meredek bércz
alatt, melynek tetejéről neje után merengett, egy csoport lovas
látszott nagy sietve ügetni. Ezek voltak üldözőik. Alig látszottak
nagyobbaknak apró hangyáknál, mik egy foltban sietnek
valamerre.</p>
<p>Ha! mily kedve támadt e hangyákat ott alant eltiporhatni.</p>
<p>– Ti üldözni akarjátok őt? Én majd megállítlak benneteket!</p>
<p>S azzal fogott egyet azon nagy szürke kövek közül, melyek a
bércztetőn elszórva hevertek, s a mint a törökök a szűk
hegytorkolatba értek, neki lódítá azt a meredeknek.</p>
<p>Iszonyút dördülve vágtatott alá a szikla a meredek lejtőn,
nagyokat szökellve, a hol valamiben megakadt. A herczeg utána
nézett, egy kiálló fához dülten a meredekbe hajolva. Hah, mint
törte magát keresztül a nyargaló szikla a rémült csoporton. Csak
egy véres vonal maradt utána; lovagot lovastul ott zúzott.</p>
<p>Majd a másik és harmadik szikla köszöntött alá. A csauszok ész
nélkül futottak vissza s addig meg sem álltak, míg az átelleni
lejtőre felkapaszkodva, biztosságban nem érzék magukat a
hengerített kő elől s ott azon látszottak tanakodni, merre lehetne
az utjokat álló háta mögé kerülni?</p>
<p>E szándékot megsejtve, elküldé a herczeg lovászát, hogy egy
követ hajítson a tulsó hegyoldalba, mely a mint csörtetve futott
végig, a csauszok azt hivék, hogy ellenfelük sokad magával van ott,
s még magasabbra hágtak.</p>
<p>– Ezek onnan estig meg nem mozdulnak, mondá magában a herczeg,
akkor pedig utól nem érik többé Máriát.</p>
<p>Helyesen következtetett: a csauszok, miután sokáig hasztalan
tanakodtak magukban, hogy mely uton lehetne a veszedelmes szorost
kikerülni? elkezdtek felkiabálni a a hegytetőn álló láthatlan
ellenségre, fenyegetve őt a szultán legmagasabb haragjával, ha őket
keresztül nem engedi békével vonulni, s a mint erre feleletül újra
nehány kő <span class="pagenum"><a name="Page_173" id=
"Page_173">-173-</a></span> érkezett alá, lenyergelték paripáikat s
kikötve azokat legelni, tüzet raktak és leültek.</p>
<p class="center">* * *</p>
<p>Az üldözött nő azalatt a legelső székely faluban négy uj paripát
vásárolva kifáradt lovai helyett, pihenés nélkül hajtatott tovább.
Egész éjjel utazva, másnap reggel tájon beérkezék Szamosujvárra. A
fejedelem nem volt többé ott. Mint mondák, a legnagyobb sietséggel
költözött előtte való nap Kolozsvárra vissza.</p>
<p>Mária le sem szállva hintajából, váltatott uj lovakat. Már ekkor
három nap, három éjjel utazott pihenés nélkül, betegen,
kétségbeesve. És ismét sietve kellett odább haladnia. Midőn
Szamosujvárról kiindult, akkor jutott eszébe, hogy Deésről már
könnyű lett volna Magyarországra kijutnia, hol a szathmári
várparancsnok oltalma alatt legbiztosabb menhelyet találhatott. Oh
hogy e gondolat nem tudott nehány órával hamarább jönni! Mit tegyen
most? Visszaforduljon-e? Hátha üldözőivel épen szembe találkozik?
oh hogy elébb nem jutott az eszébe. De csak Szamosujvár volt mindig
gondolatjában, s most már csak előre menni volt idő.</p>
<p>Egy órával előbb ez ötlet megszabadította volna; most már késő
volt: menni kellett a merre fátuma vivé.</p>
<p>Alkonyat lett, mire Kolozsvárt elérték; kocsisa, a mint a
tornyokat meglátta a távolból, hátrafordult asszonyához azon
vigasztalással, hogy nemsokára Kolozsváron lesznek. A nő e szóra
kérte a kocsist, hogy ne hajtson oly sebesen, s miután az még
jobban a lovak közé vagdalt s félénken tekintgete hátra, ő is
kinézett a hintó hátulsó ablakán s látta, hogy mögöttük az úton egy
csoport lovas jő nyargalva.</p>
<p>Tehát üldözőik épen annyira voltak mögöttük, mint előttük
Kolozsvár.</p>
<p>Egy pillanat sem volt a késedelemre. A kocsis egyre vágta a
lovakat, azok tajtékzó gőzt lövellve orrlyukaikon, <span class=
"pagenum"><a name="Page_174" id="Page_174">-174-</a></span>
vágtattak előre, a kavics szikrázott patkóik alatt, a hintó sebesen
gördült a felvágott göröngyökön, az üldözött nő egyik szegletébe
húzta magát annak, Istentől kérve megszabadulását.</p>
<p>Csodálatos bűvereje a veszélynek, mely a leggyöngébbeket fenn
birja tartani, hogy egy ideg-gyönge hölgy veszélyes állapotja végső
idején napokat, éjeket birjon kiállani pihenés nélkül, a
legfárasztóbb uton. Szemei előtt sötétül a világ, és neki nem
lehet, nem szabad elalélni, mert akkor veszve van! – Kétségbeesve
hajol ki hintaja ablakán, kiáltva: «Siess! siess!» A paripák
vágtatnak előre.</p>
<h2>OLAJ BÉG.</h2>
<p>A fejedelem épen künn állt palotája tornáczán a fejedelemnével
beszélgetve, kinek arczán nagyon meglátszott az utóbbi napok
szenvedése. Nemsokára a nagyenyedi rémnap után egy kis leánykája
született, s az akkor érzett ijedelem nagy hatással volt mind az
anya, mind a gyermek egészségére.</p>
<p>Apafi homloka is felhős volt. A fejedelem szive nemcsak magáért
érez. A hol csak fájdalom van az országban, az neki is mind
fájdalom, pedig az övében nem osztozik senki.</p>
<p>Napok óta nem volt már nyugta, akár hová fordult. A török minden
nyomon zsarnokságát éreztette vele, s a küludvarok önző hidegséggel
hallgaták panaszát, s míg országnagyjai zsarnoknak nevezték, a
köznép gúnydalokat énekelt ablakai alatt gyöngesége felől, s ha
családja körébe menekült, ott egy beteg nő fogadta, ki oly
életvidám volt valaha, míg férje fejedelemmé nem lett.</p>
<p>Egy beteg feleség mindenható a férj felett. Ha Anna ekkor azt
kérte volna férjétől, hogy hagyja el fejedelmi palotáját s térjen
vele vissza az ebesfalvi csendes kastélyba, <span class=
"pagenum"><a name="Page_175" id="Page_175">-175-</a></span> hol nem
volt országa, de volt menyországa: tán azt is megtette volna
érte.</p>
<p>A mint a fejedelmi pár tornáczán állva, a város egyhangú zajára
elméláz, hirtelen vágtató hintó gördülése veri fel merengését, mely
egyenesen a fejedelmi palota udvarára hajtatva be, annak lépcsői
előtt megáll; a kocsi ajtaja hirtelen felszakíttatva, egy halvány
nő rohan ki abból, ki erejének végső megfeszítésével fut fel a
lépcsőkön s az eléje siető fejedelmi pár lábai előtt e szavakkal
rogy össze: «Én Sturdza Mária vagyok!»</p>
<p>– Az Isten szerelméért! kiált föl ijedten a fejedelem. Miért jön
kegyelmed ide? Semmivé tesz engem, semmivé az országot. Elveszti
magát és minket.</p>
<p>A szerencsétlen nő nem válaszolhatott többé. Ereje idáig
tartott. Ott aléltan omlott le a márványra.</p>
<p>Apafiné udvarhölgyeit kiáltá, kik e szóra elősietve, felkarolák
az elalélt hölgyet s arczát királyné-vizzel kezdék locsolni.</p>
<p>– Meg nem engedhetem, hogy házamba vigyék! kiálta rémülten
Apafi. A végromlást hozná rám és családomra.</p>
<p>Apafiné méltóságteljes tekintetet vetett férjére.</p>
<p>– Mit akarsz? Ki akarod vetni ezt a szerencsétlen nőt üldözői
elé? ily helyzetben? Gondolj reá, midőn hasonló esetben én is futni
kényszerültem, ha akkor engem is az útfélre dobtak volna menedék
helyett.</p>
<p>– De a szultán haragja…?</p>
<p>– Hát az utókor meggyalázása?</p>
<p>– Asszony! azt akarod-e, hogy trónomat, éltemet veszítsem egy
asszony miatt?</p>
<p>– Inkább veszítsd el azt egy asszony miatt, minthogy ez asszonyt
megöld. Ha te kizárod őt szobáidból, én megnyitom előtte az
enyimeket, s akkor, ha akarod, mondhatod a szultánnak, hogy én
vétettem!</p>
<p>Apafi éktelen megszorulva érzé magát neje elhatározásán. Ez a
vakmerő asszony semmit sem akart országos kérdésekről tudni ez
emberiséget érdeklő ügyben. <span class="pagenum"><a name=
"Page_176" id="Page_176">-176-</a></span></p>
<p>Mit tegyen? Az üldözött hölgyet ő is szivéből sajnálta, de a
porta küldöttje, Olaj bég, teljhatalmú fermánnal jött reá. Ha be
nem fogadja az üldözött nőt, meg van gyalázva a világ előtt, ha
menhelyet ad neki, a porta semmivé teszi.</p>
<p>A mint így tusakodnék magában, jő nagy sietve az egyik kapuőr s
jelenti, hogy épen most kanyarodott be az utczába egy csoport török
katona, kik fenhangon tudakozódnak az oláh herczegné felől.</p>
<p>Apafi megnémulva támaszkodott egy márvány oszlopnak, míg Anna
hirtelen parancsot adva udvarhölgyeinek, hogy az öntudatlan nőt
vigyék legbelsőbb szobáiba s hivassák orvosát, kilépett az erkélyre
s látva, hogy a csauszok épen a palota felé tartanak, lekiálta a
kapuőrökre:</p>
<p>– Zárjátok be a kapukat!</p>
<p>Apafi szeretett volna ellenkező parancsot adni, de míg
rágondolta magát, a kapuk csukva voltak a csauszok orra előtt.</p>
<p>Azok dühösen kezdtek el kopogtatni dárdáik nyelével a zárt
ajtón, mire Apafiné a palota erkélyéről, hatalmas, dörgő szóval
lekiálta rájuk:</p>
<p>– Semmirekellők! Mit dörömböltök itt? Ez nem kaszárnya, hanem a
fejedelem lakhelye! Tán azért nem tudjátok azt, mert a ti
fejedelmeitek kapui fölé minden nap friss emberfők szoktak
kiszegezve lenni, ismertető jelül. Ha ehez vagytok szokva, könnyen
megérhetitek azt is!</p>
<p>A csauszok nagyon meghökkentek e szavakra, s feltekintve a
parancsoló nőre, át kezdék látni, hogy ez aligha komolyan nem
beszél. Egy darabig aztán tanakodtak egymás között s azzal
megfordultak és elmentek.</p>
<p>Apafi nagyot sóhajtott.</p>
<p>– Ebből aztán furcsa valami lesz; de hogy mi? azt a jó Isten
tudja.</p>
<p>Nehány percz mulva egy müderrisz érkezék Olaj bégtől a fejedelem
kapui elé s egyedül jövén, bebocsáttatott hozzá. <span class=
"pagenum"><a name="Page_177" id="Page_177">-177-</a></span></p>
<p>– Tisztel Olaj bég, hogy jelenj meg nála, de rögtön.</p>
<p>Anna vendégét ápolni ment, de megértve, hogy a fejedelmet Olaj
bég hivatta magához, haragra gerjedve jött elő.</p>
<p>– Mióta parancsol a szolga urával, hogy egy követ magához
rendelje a fejedelmet, kinek udvarához küldve van?</p>
<p>Apafi csupán egy tisztességes hazugsággal birt menekülni.</p>
<p>– Beteg szegény Olaj bég nagyon: nem mozdulhat az ágyából; s
igen alázatosan kéretett, hogy látogassam én meg. Hisz ebben semmi
lealázás nincsen, ha megteszem is. Ő egy nyolczvan esztendős öreg
ember, unokája lehetnék: úgy is szokott velem bánni, mint édes
gyermekével, én bizony elmegyek hozzá, s eligazítom vele ez ügyet.
Eredj csak beteg vendégedhez és vigasztald meg. Szavamat adom, hogy
mindent elkövetek érte, hogy megszabadíthassam. Ő érte alázom meg
magamat.</p>
<p>Apafinénak ugyan megsugá előérzete, hogy e megalázás bizvást el
is maradhatna, de átlátva, hogy a lelki erő nem ragadós, engedé őt
menni a követhez.</p>
<p>Apafi Olaj béghez készülvén, különös gyöngéd érzelemből nem vevé
magára a zöld bársony fejedelmi dolmányt, hanem csak egyszerű
nemesi köntösét, gondolván, hogy így nem a fejedelem lesz az, ki
Olaj béget meglátogatja, hanem az ebesfalvi közbirtokos, s a hogy
Ebesfalván szoká, ha valami török urnak ment udvarolni, ezüstös
kardot kötött, s a kard háta mögé oda akasztá azt a historiai
nevezetességű buzogányt, mely akkor is oldalán lógott, midőn azzal
az adófizetést megtagadó szebeni követséget saját fejedelmi
kezeivel eldöngeté.</p>
<p>Így ment gyalog, csupán egy csatlósától kisérve, kinek szinte
hétköznapló ruháját kellett felölteni, az Olaj bég lakására.</p>
<p>A kutyák majd lehuzták az udvarban, mert a bég nagy pártfogója
volt ez állatoknak s nyílt asztalt tartott minden városban lakása
előtt, a kósza ebek számára. <span class="pagenum"><a name=
"Page_178" id="Page_178">-178-</a></span></p>
<p>Ezeken átlépkedve, egy tornáczon és egy előszobán kellett
keresztül hatolnia, melyek mind csordultig valának imádkozó
dervisekkel, kik keresztbe vetett lábaikon guggolva, nagy kapcsos
könyvekből olvastak fenhangon, egymásra csak annyiban ügyelve, hogy
ki birja a másikat túlkiabálni?</p>
<p>A fejedelem nem is szólt hozzájuk, világos levén előtte, hogy
itt feleletet nem kap; hanem csak benyitott egyenesen a harmadik
ajtón.</p>
<p>Az is tele volt pókokkal és dervisekkel; hanem a szoba közepére
volt egy veres párna kitéve, azon ült egy ősz halovány ember, bő,
sárga lompos kaftánban. Az is egy nagy könyvet tartott maga előtt s
olvasott keservesen.</p>
<p>Apafi oda járult hozzá és meg merte szólítani.</p>
<p>– Emberséges Olaj bég. Kegyelmes uram. Találj valahol punctumot
a könyvedben, s fület csinálván benne, tedd be azt és beszélj
velem.</p>
<p>Olaj bég meghallva a fejedelem szavát, félretevé a könyvet s
édes nyájas mosolygással fordítá orczáját felé, áhitatos hangon
mondva:</p>
<p>– A próféta angyalai hordozzanak tégedet a te utaidon, én édes
gyermekem. Az ég figyelmezzen szakálladnak minden szálára s az
arkangyal Izrafil járjon előtted és seperjen el minden követ, hogy
lábaid meg ne üssed bennök.</p>
<p>E szavakkal kegyesen nyujtá a bég kézcsókolásra jobbját,
áhitatos hunyorgással a fejedelemre, s nem állok jót érte, hogy
Apafi meg nem csókolta volna azt, ha négyszem közt lett volna vele,
de ennyi dervis előtt még is csak derogált neki e tisztelgés; a
helyett megfogá a bég kezét s tempóra végig fektetve balkezében,
jobbjával egy hangos csattanós parolát csapott bele s azután
megrázta azt emberül, a mint illett.</p>
<p>– Soha se bántsd, édes fiam! Meg nem engedem, hogy kezet
csókolj! kiálta Olaj bég, visszakapva kezeit s oly módon
ellenkezve, miszerint mindenki azt hiheté, mintha <span class=
"pagenum"><a name="Page_179" id="Page_179">-179-</a></span> Apafi
dühösen rajta volna, hogy valamikép kezet csókolhasson neki.</p>
<p>– Hivatni méltóztattál, uram; szólt Apafi egy lépést hátralépve.
Mondd el kérlek, a mit akarsz, mert időm rövid, országos ügyeim
sürgetnek.</p>
<p>Ez utóbbi szavait iparkodott Apafi a legtekintélyesebb
hangnyomattal adni elő.</p>
<p>– Oh szerelmes fiam, monda erre összetéve kezeit Olaj bég,
bizony terhes hivatal a fejedelemség, jól látom azt, nem is
csodálom, hogy olyan igen szeretnél megszabadulni tőle; de légy jó
reménységben, akkor jön az áldás az égből, a mikor nem imádkozunk
érte; midőn nem is várnád, akkor könyörülend rajtad a felséges
szultán s felszabadít e nagy tehertől, melyet vállaidra rakott.</p>
<p>Apafi leránczolá szemöldeit, gondolván, hogy a bevezetés elég
gonosz. Sietett a végére jutni.</p>
<p>– Hallottad talán kegyelmes Olaj bég, hogy az a szerencsétlen
Sturdza Mária hozzánk menekült.</p>
<p>– Nem tesz semmit; sietett ez felelni, megnyugtató
kézmozdulatokkal.</p>
<p>– Tudtom nélkül menekült palotámba, uram, szabódék Apafi, s mit
tehettem, mikor már egyszer ott volt? Ki csak nem vethettem a
házamból.</p>
<p>– Semmi esetre sem. Úgy cselekedtél, a hogy emberséges emberhez
illik.</p>
<p>– Ha látnád, magad megszánnád őt, betegen, félholtan,
kétségbeesetten rogyott lábaim elé, irgalomért könyörögve s mielőtt
válaszolhattam volna neki, elájult. Talán meg is hal.</p>
<p>– Oh szegény gyermek! kiálta kezét összecsapva Olaj bég s
szemeit égnek emelve.</p>
<p>– Férje elhagyta őt nyomorultan, s egyedül taszítá a veszélybe;
toldá Apafi, mindenkép ki akarva tisztítani az üldözött
asszonyt.</p>
<p>– Oh szegény boldogtalan gyermek! sóhajtá Olaj bég, fejét
rázogatva. <span class="pagenum"><a name="Page_180" id=
"Page_180">-180-</a></span></p>
<p>– És pedig, suttogá tovább Apafi, a szegény nő teherben van.</p>
<p>– Ah, mit mondasz?</p>
<p>– Igen uram; s ily állapotban éjjel nappal annyi időn keresztül
idáig üldöztetve, képzelheted, mily nyomorú helyzetbe jutott,
inkább a halál küszöbén van, mint az életén.</p>
<p>– Allah legyen ő néki kegyelmes s irgalma szárnyait terjeszsze
ki reá.</p>
<p>Apafi azt kezdé hinni, hogy Olaj béget emberbaráti kedvében
találta.</p>
<p>– Tudtam, hogy te nem fogsz ő rá haragudni, uram.</p>
<p>– Nem haragszom, édes fiam, nem haragszom. Szemeim sírnak sorsa
felett.</p>
<p>– Hiszen ő nem oka férje hibájának.</p>
<p>– Távolról sem az.</p>
<p>– S az nem volna helyes, hogy egy ártatlan nő bünhödjék azért, a
mit férje vétett.</p>
<p>– Bizonyára nem.</p>
<p>– Tehát gondolod, uram, hogy a felséges szultán kegyelmet adand
e nőnek?</p>
<p>– Kérdést sem szenved. Semmi bántása sem lészen.</p>
<p>Apafi nem volt oly együgyű ember, hogy e túlságos engedékenység
meg ne döbbentette volna; mentül biztatóbban hangzottak a bég
válaszai, ő annál nagyobb aggodalmat kezde magában érezni. Elvégre
nagy szorongva e kérdést merte hozzá intézni:</p>
<p>– Kegyelmes bég, ily áldott kedvben lévén, megengeded úgy-e bár,
hogy e szerencsétlen asszony magát házamnál kipihenhesse, s hogy a
felséges szultánnál ügyét pártolni fogod.</p>
<p>– A szentkönyv azt mondja, legyetek irgalmasok azokhoz, a kik
szenvednek és kegyelmesek azokhoz, a kik könyörögnek. Azért ime
megadom a te kivánságodat: legyen a te házadban a szegény ártatlan
nőnek háborítatlan pihenése, nyugodja ki magát szenvedéseiből
teljes <span class="pagenum"><a name="Page_181" id=
"Page_181">-181-</a></span> mértékben s használja a békesség
malasztját, mind addig az ideig, míg én őt a nagyúr parancsára át
nem veendem tőled.</p>
<p>Apafi valami szédelgést érze agyában, oly csodálatos, oly
félelmes volt rá nézve a kegyesség a töröktől.</p>
<p>– S mikor gondolod, hogy e nőt át kivánod venni? kérdé elszorult
kebellel.</p>
<p>Olaj bég megnyugtató tekintettel veregetett Apafi vállára, és
mondá malasztteljes hangon:</p>
<p>– Ne búsulj, szerelmes fiam. Holnap reggelnél hamarább semmi
esetben sem…</p>
<p>Apafi majd lerogyott ijedtében.</p>
<p>– Holnap reggelt mondál, uram?</p>
<p>– Megigértem, hogy addig nem háborítom.</p>
<p>Apafi átlátta, hogy ez az ember mindeddig csak játékot űzött
vele! A düh kezdett forrni szivében…</p>
<p>– De uram, én nem egy napot kértem tőled: Ez csak siralomházi
idő.</p>
<p>– A napok Allahtól jőnek és senki azokat nem osztogathatja.</p>
<p>– (Veszsz meg kegyes mondásaiddal együtt), mormogá fogai közt
Apafi. – Hogy vinnél uram magaddal egy beteg nőt, kit csak gondos
ápolás hozhat a halál révéről vissza, s kinek ha most Budáig kell
utazni, az út másik felét már nem éri, mert meghal?</p>
<p>Olaj bég áhitatosan emelé kezeit az ég felé.</p>
<p>– Az élet és halál ott fenn van megírva a Thora könyvében, és ha
ott az van megírva a rózsákkal és tulipántokkal ékes betükben, hogy
Sturdza Mária holnap, vagy holnapután meghaljon, meghal az
bizonynyal, ámbátor pézsmákon feküdjék, s az élet balzsamával
kenessék is, és sem a szentek imádkozása, sem a tudósok írjai rajta
nem segítenek; ha pedig az van róla írva, hogy megéljen, akkor
jöhetnek ellene a halál angyalai mindenféle fegyverrel, nem
árthatnak ő neki. <span class="pagenum"><a name="Page_182" id=
"Page_182">-182-</a></span></p>
<p>Apafi látta, hogy e furfangos öreggel nagyon egyenesen kell
beszélni.</p>
<p>– Derék Olaj bég. Jól tudod, hogy ez országnak alkotmánya van,
mely azt teszi, hogy a fejedelem maga nem hozhat határozatokat
fontosabb ügyekben tanácsurai kihallgatása nélkül. Már pedig e
jelen eset elannyira fontosnak tetszik előttem, miszerint
határozott szándékomat neked addig tudtúl nem adhatom, míg az
országtanácscsal ez iránt nem értekezem.</p>
<p>– Helyesen van, édes fiam, én azt sem bánom. Beszélj
szolgáiddal, kiket uraiddá tettél; üljetek tanácskozásba, s
hányjátok vessétek meg a dolgot magatokban, a mint megérdemli; s ha
azután azt határozzátok, hogy a herczegnő nekem kiszolgáltassék,
átveszem azt és búcsut veszek tőletek nagy tisztességgel; ha pedig
azt végezitek, hogy őt ki ne adjátok, szerelmes fiaim, avagy
elszöktessétek előlem… akkor tégedet viszlek el helyette, derék
tanácsosaiddal együtt, én édes gyermekem…</p>
<p>E szókat a legédesebb, nyájasabb hangon mondá a bég, a hogy öreg
apák szoktak beszélni kis unokáikkal, s leszállva vánkosáról,
megczirógatá két kézzel a fejedelem orczáit s nagy jóvoltából
megcsókolá annak homlokát, sűrű fehér szakállával egészen eltakarva
fejét.</p>
<p>Apafi úgy érzé, mintha a szoba tánczolna mellette köröskörül.
Egy szót sem szólt, megfordult, a hol állt, és ment kifelé. Maga
sem tudá, hogy jutott ki az első ajtón? De a mint a másodikat
betevé maga után; eszébe kezde jutni, hogy ő már csak még is Erdély
fejedelme volna, s valamennyi őse első nemes ember Erdélyországban;
ez az Olaj bég pedig egy piszkos, lompos török hadnagy, ki fiatal
korában tevehajtsár volt, s az mert így beszélni vele! Míg a
harmadik ajtóig ért, elgondolá, hogy midőn ő nem volt még más, mint
ebesfalvi compossessor, ha akkor mert volna vele Olaj bég uram ily
csúfosan kötődni, ugyan kopasz fejébe rontotta volna gerézdes
buzogányát. Hát nincs-e az a buzogány most is az oldalán? Úgy van!
<span class="pagenum"><a name="Page_183" id=
"Page_183">-183-</a></span> vissza fog menni és oda fogja azt verni
Olaj bég uramnak – no nem fejéhez, de legalább a hátához, hogy
megemlegesse a míg él, az erdélyi stylus curialist.</p>
<p>S azzal visszafordult a harmadik ajtóból, ily komoly
szándékkal.</p>
<p>De midőn a második ajtót kinyitá, ismét meggondolá, hogy az ily
hevesség nagy bajt szerezhetne az országnak s aztán egy nyolczvan
esztendős öreget megütögetni, nem is dicsőség. Hanem legalább
megmondja neki, a mi az első perczben eszébe nem jutott,
emberül.</p>
<p>És benyitott az első ajtón Olaj bégre, s ott megállva a
kinyitott ajtó küszöbén, mondá neki mennydörgő hangon:</p>
<p>– Hallod-e Olaj bég! csak azért jöttem vissza, hogy megmondjam
neked…</p>
<p>Olaj bég ránézett.</p>
<p>– Mit mondj meg, jó fiam?</p>
<p>– Hát azt… folytatá Apafi, jóval alább kezdett hangon, hogy az
országtanács összehivására idő kell, mert Béldi Bodolán lakik,
Teleki Gernyeszegen, Csáky Déván. – A míg tehát ezek összegyűlnek,
addig tehetsz a mit neked tetszik: itt maradhatsz, vagy
elmehetsz…</p>
<p>Ezzel visszafordult, s becsapta az ajtót, csak akkor mondva
utána:</p>
<p>… a pokolba!…</p>
<h2>NŐK VÉDELME.</h2>
<p>Nagy szomorúságuk lőn az erdélyi rendeknek e történet felett. A
tanácsurak felgyülekezének a kirendelt időre a fejedelemhez, ki e
perczben tán még tatárfogoly is örömestebb lett volna, mint Erdély
uralkodója.</p>
<p>Az ülés napján oly arczczal jelentek meg mindannyian a
tanácsteremben, mintha saját halálitéletükre jöttek volna szavazni.
<span class="pagenum"><a name="Page_184" id=
"Page_184">-184-</a></span></p>
<p>Szótlanul foglalták el helyeiket, s mindenki ügyelt a kardjára,
hogy meg ne zördüljön.</p>
<p>Ott ült a vén Bethlen János és az ifjú Miklós, Béldi Pál, Kornis
Gáspár, Csáky László, Kapi Józsa, Sárpataky Ferencz itélőmester. A
fejedelem számára épen akkor készült egy új mennyezetes trón, három
lépcsővel, még soha sem ült benne. Mellette egy üres szék volt
Teleki Mihály számára fenhagyva.</p>
<p>Midőn a teremőr bejelenté, hogy a tanácsurak együtt vannak,
mindjárt jött a fejedelem is, vele együtt Teleki Mihály és Naláczi
István.</p>
<p>A fejedelem arczán meglátszott, hogy Teleki már két óra óta
beszéli tele a fejét; Naláczi udvarias mosolygással üdvözöl
mindenkit, de senki sem mosolyog rá vissza. Teleki hideg
komolysággal vezeti a fejedelmet trónjáig. Az, a mint felpillant a
trónra, megdöbbenve áll meg előtte s nehány pillanatig azon látszik
tanakodni, ha ne vitesse-e el azt, s egyszerű széket hozasson
helyébe? Majd elgondolkozva lép fel annak lépcsőire, s nagyot
sóhajtva foglal benne helyet.</p>
<p>Teleki Mihály egy ideig hallgatva áll helyén, mintha gondolatait
rendezné. Szemei nem járnak sorba, mint máskor szoktak, a
jelenlevők arczain, míg beszél, fürkészve szavai hatását, hanem
kalpagja boglárjára vannak szegezve, s szava sokkal tompább, mint
egyébkor, s néha a reszketegségig mélyed alá; bár olykor észrevéve
magát, iparkodik annak erősebb hangozatot adni.</p>
<p>– Nagyságos fejedelem, méltóságos tanácsurak. Isten különös
próbatételeket tarta fenn szegény nemzetünk számára. Még nem mult
el egy veszély, midőn a másikba bukunk, a mely úton kikerültük a
kisebbet, azon jön ránk szembe a nagyobb, s a mi kezdődik ránk
nézve örömmel, az végződik búval. Csak alig nyugodtunk meg azon
vett hírben, hogy a szentgotthárdi csatában, melyből elmaradhatni
ismét siralmas okaink voltak, a török birodalom nagyravágyó
szándékai megtörettek s a két nagyhatalmasság <span class=
"pagenum"><a name="Page_185" id="Page_185">-185-</a></span> között,
kiknek harczolásai, mint üllő és kalapács, minket, szegény
közbeszorult nemzetet sújtolának, a béke megköttetett; már is új és
az eddigieknél nagyobb okunk van a bánkódásra. Ugyanis a török
szultán fővezérei csatábani veszteségük hibáját a korán
megfutamodott Ghyka herczegre tolván, s egyuttal minket is okolván,
mert nagyon helyesen következtetik, hogy ha az oláh hadak helyén a
mieink állottak volna, bárha nem kedve szerint való volt is a
magyarnak e harcz, de ha egyszer benne van, el nem fut, akkor a
csata nem vesz el; a felséges szultán haragja mindkét szomszéd
nemzet ellen annyira fölgerjedt, hogy a moldvai fejedelemre
csauszokat küldene, a kik őt megfogdosván, bilincsekben kisérjék
Stambulba minden családostól együtt. Erdélyt pedig az Isten
irgalmán kívül csak egynehány velünk barátságos török országnagy
jóvolta őrzötte, hogy rögtön szandzsáksággá nem változtatá, s azon
trónban ott kegyelmetek Apafi Mihály ő nagysága helyett nem kontyos
basát látnak ülni. És ime aként kelle annak történni, hogy a
moldvai herczeg kiragadva magát és nejét üldözői kezeiből,
egyenesen Erdélynek vevé útját. Mi visszaizentük neki, hogy ide
semmi esetre se próbáljon bejönni, mert futása drágább lenne ránk
nézve a tatárfutásnál. Ő tehát maga a hegyek közt elmenekülvén,
nejét útjára bocsátá, ki is ránk nézve és magára is szerencsétlenül
e napokban ide megérkezék, a szultán teljhatalmú követének tudta és
szeme láttára. A férj megmenekülvén, a szultán egész haragja ez
asszony fejére szállott és a mienkre, ha őt védeni akarjuk. Mit
tegyünk tehát! ha gyalázat és halál között kellene választanunk,
hamar meg tudnám mondani, melyiket fogadjuk? de itt csak két
gyalázat között van választás: vagy kiadni azt, ki hozzánk
védelemért futott, ártatlan, gyönge nőt; vagy török padisaht látni
fejedelmeink trónjában ülve.</p>
<p>– Még van egy harmadik út, szólt erre Béldi Pál, szelid
nyugalmas arczával, és ez: a kérelem útja. <span class=
"pagenum"><a name="Page_186" id="Page_186">-186-</a></span></p>
<p>– De iszen kérhetik azt kegyelmetek; vágott közbe Apafi. Én már
tudom, hogy mit fog felelni?</p>
<p>– Én nem a követet értettem; viszonzá Béldi. Ki alázná meg arra
magát, hogy a szolgának könyörögjön, mikor az urával beszélhet?</p>
<p>Apafi nagyon elhallgatott e szóra, elő sem hozva, hogy épen ő
maga könyörgött azon embernek.</p>
<p>– Én is úgy hiszem, hogy Béldinek igaza van, szólt az ifjú
Bethlen Miklós; s ez az egyedüli út, melyet követnünk kell. Én
ugyan ismerem azon lélekállapotot, melybe egy keleti dynasta
szokott jönni, mikor megharagszik, s hogy ilyenkor nem példátlan
eset nála egy várost a földdel egyenlővé tétetni s alkirályait
lenyakaztatni; de azt is jól tudom, hogy Erdély szerencsére
Európában fekszik, hol egyik országnak gondja van a másikra, s
Európa minden fejedelmeinek érdekükben van az, hogy köztök és az
ozman uralom között egy szabad ország létezzék, bár ha oly kicsiny
is, mint Erdély; s úgy gondolom: hogy ha mi kérelmeinket a portán
levő ausztriai, frank és lengyel követek közbejárulásával
egyesítjük, ez nemcsak hogy ok nem lesz arra, hogy a szultán,
kivált oly megveretés után, mint a legutóbbi, Erdélyre basát
küldjön, sőt tudtára adandja, még ha akarna is ilyesmit, hogy azt
elkövetni nehéz. – És végtére, – ha könnyűnek találná is, még a mi
kardjaink sem rozsdásodtak hüvelyeikbe annyira, hogy meg ne
mutathassuk, miszerint azt kivinni – lehetetlen.</p>
<p>Az ifju lelkes beszéde új bizalmat kezde önteni a lelkekbe, az
arczok általán derültebbeknek látszottak.</p>
<p>Teleki megcsóválta fejét nagy lassan.</p>
<p>– Keserű dolgokat kell kegyelmeteknek mondanom, méltóságos
uraim! kénytelen vagyok benneteket fölébreszteni egy kedves álomból
egy igen szigorú valóra. Európának legkisebb gondja a világon az,
hogy mi élünk; nekünk csak akkor vannak szövetségeseink, midőn
áldozatainkra van szükség; ha mi kérünk, akkor nem ismer bennünket
senki… Való, hogy egy időben ellenkező dolgokat mondék,
<span class="pagenum"><a name="Page_187" id=
"Page_187">-187-</a></span> de az idő olyan jó mester, hogy egy nap
alatt többre tanítja az embert, mint a mennyit kilencz iskolában
tanult. A szentgotthárdi csata következtében a béke a két császár
között megköttetett, én olvastam annak pontjait, rólunk,
magyarokról, egy pont sem szól belőle, egy comma sem, ki vagyunk
feledve az egészből, mint figyelembe sem vehető nemzet. Pedig ott
volt a frank, az angol, a lengyel követ, s mondhatom, hogy saját
udvarától egyik sem húz annyi fizetést, mint húzott mi tőlünk. Ha
háborura kellünk, oh akkor nagy és dicső nemzet vagyunk, a
békekötéskor nem is tudják, ha vagyunk-e? A harczban mehetünk
legelől, a jutalom-osztásból akár el is maradjunk. Hogy a multkor
Raininger itten keresztül ment, keserves somma pénzt fizettünk
neki, hogy legalább az évi adót szállíttassa le a portánál; minden
jót igért, s Stambulba érve, azt a jó tanácsot adta követünknek,
hogy fizessük ki mentül elébb az adóilletéket, s örüljünk rajta,
hogy az nem két annyi. Kifizettük azt. Erőnkbe került, de
megtevénk. És most a budai basa, ki minden úton vesztünkre
törekszik, s szeretne Erdélybe is ő ültetni basát, a legutóbbi
vesztesége után leküldé hozzánk Yffim béget, hogy faluról falura
járva, bizonyságot vegyen a köznéptől, hogy ők rendes időben
megfizették-e az adót, s mi vagyunk-e az okai, hogy az elkésett?
azután pedig hozzánk fog jönni, kérdőre vonandó a fejedelmet, hogy
a köznép-e az oka az adó elkéstének? hogy így vagy minket, vagy a
népet találva bűnösnek, a szerint büntethesse azt, ő! – a budai
basa.</p>
<p>Általános szörnyűködés hangjai hallatszottak mindenfelől.</p>
<p>– Ah uraim, valljuk meg egymás közt, hogy mi csak játszuk az
urat e honban, de valóban nem vagyunk annak urai többé. Erőnkben
bízni, igazságunkra támaszkodni, rajtunk többé nem segít,
pártfogónk nincs sem jobbról, sem balról, csak uraink vannak: akár
melyikhez folyamodunk, csak urat cseréltünk, nem frigyet kötöttünk.
E titkot magunknak megsúgni jó, de megőrizni még jobb, <span class=
"pagenum"><a name="Page_188" id="Page_188">-188-</a></span> hogy
más meg ne tudja, s az uralkodásunk csupa látszat, e látszat nekünk
sokat ér, s gondunk legyen rá, hogy el ne enyésztessük. A hatalom,
mely felettünk áll, csak okot vár, hogy tervét foganatosítsa
rajtunk, s nem teend neki senki jobb szolgálatot Erdélyben, mint a
ki legelőször fölemeli ellene fejét… Nekünk egy nagy kötelességünk
van: ismerni azt, mily kevéssel birunk s rajta lenni, hogy azt
megtarthassuk, s ha jön idő, hozzá foglalhassunk. Nekünk senki sem
jó barátunk, mi se legyünk azok senkinek. Ha a kénytelenség előtt
meghajolunk, meg fog bennünket vetni a világ? Hátha a túlerő előtt
megállva összetöretünk, tesz-e egyebet? Tőlünk nagylelkűséget
követel a világ; volt-e valaha nagylelkű mi hozzánk, volt-e csak
igazságos is? Igen is, míg kezünkben volt a kard, védtük vele egész
Európát, de a kard szét van törve, országunk szétdarabolva; népek
szeme láttára gázolt bennünket össze a pogány, másfél századig
vérzettünk, s nem jött segítségünkre senki, országunk kapuit
ellenségeink őrzik, s mint a tűzzel kerített scorpio, szívünk
keserűségét csak magunk ellen fordíthatjuk! okai vagyunk-e, ha nem
védhetjük többé a hozzánk menekült üldözöttet? Velünk bevégezte
számadásait sors és világ; ez ország nem tartozik senkinek többé,
csupán magának. Azért a dolgok ekként állván, hogy ha az említett
moldvai herczegnét Olaj bégnek bárminemű okból ki nem
szolgáltatjuk, legyen az bár kegyelemkérő küldötteink
visszatértének bevárása, ő utasítva van a budai és váradi basák
seregeit rögtön behívni az országba s azt a porta
szolgatartományává tenni; itt minden szánalom, minden emberiségi
tekintet elenyészik, csak egy kötelesség marad fenn: az
önfentartásé, s ez azt parancsolja, hogy a mit megváltoztatnunk nem
lehet, azt tegyük meg önkényt…</p>
<p>Alig végzé szavait Teleki, midőn a teremőr jelenté, hogy a
moldvai herczegné kíván a tanács elé bebocsáttatni.</p>
<p>Apafi tagadó választ akart adni, de Teleki inte, hogy csak hadd
jőjjön. <span class="pagenum"><a name="Page_189" id=
"Page_189">-189-</a></span></p>
<p>Néhány percz múlva ismét visszajött a teremőr, kérdezve, hogy
megengedtetik-e a herczegnőnek, hogy kisérő hölgyei is vele
jőjjenek, miután maga oly gyönge, hogy egyedül járni nem bír?</p>
<p>Teleki azt is helyben hagyá.</p>
<p>A tanácsurak lesüték szemeiket maguk elé, midőn az ajtó
megnyílt. De van valami neme az igézetnek, mely az embert
kényszeríti oda tekinteni, a hova nézni nem akar, a mitől fél; s
ime, a mint felnyílt az ajtó, s belépett rajta az üldözött nő,
kiséretével együtt, a bámulat felkiáltása hangzék minden ajkon.</p>
<p>Kikből állott e nő kisérete? Erdély legelőkelőbb hölgyeiből…
Mindazon tanácsuraknak nejei, leányai, kik ott jelen voltak,
kisérték a szerencsétlen asszonyt, ki legelől jött a fejedelemné és
Teleki Mihályné vállaira támaszkodva, utána Kapiné Teleki Flórával,
Béldiné leányával, Bornemisza Zsófi, Csákyné, Kornisné, s az öreg
Bethlenné, galambfehér hajával. Mind az ország legtisztesebb
matrónái, legdélczegebb delnői s legbájolóbb hajadonai és gyászba
öltözve mind…</p>
<p>A szerencsétlen herczegné halvány, szenvedésdúlta arczczal
járult vezetői karjain a fejedelem elé; a testi fájdalom letört
virággá tette szépségét. Térdei megrogytak alatta, csak alig
tarthatá magát, egész termete reszketett, mint a falevél, ajkai
megnyíltak, de hang nem jött reájok, keble elszorult.</p>
<p>– Bátorság, gyermekem, sugá fülébe Bornemisza Anna, megszorítva
kezét; erre a boldogtalan nő szemeiből egyszerre megeredtek a
könyek, egy megrázkódtató, convulsiv zokogás rohama tört ki
kebléből, kiragadá magát társnői kezéből s a fejedelem lábaihoz
rohanva, átkarolá annak térdeit vonagló karjaival s könyben
fürösztött arczát fölemelve hozzá, rebegé szívfacsaró hangon:
«irgalom!… irgalom!»</p>
<p>Oly hideg némaság ült minden ajkon, e zokogáson kívül mit sem
lehete hallani sok ideig. A fejedelem megmerevedten <span class=
"pagenum"><a name="Page_190" id="Page_190">-190-</a></span> ült
trónjában, melynek lépcsőit Sturdza Mária könyei nedvesíték. Úgy
fájt e hallgatás mindenkinek, és még sem merte azt senki is
megszakítani.</p>
<p>Teleki elsimítá nagy homlokáról üstökét, de nem a ránczokat,
melyek arra gyűltek. Megbánta, hogy e jelenetre alkalmat
engedett.</p>
<p>– Irgalom! suttogá még egyszer a szegény nő s félaléltan
csusztatá le kezeit Apafi térdeiről. Béldi Aranka odafutott hozzá s
lehajtott fejét gyermeteg szép keblére fekteté.</p>
<p>Ekkor előlépett Bornemisza Anna, és végigjártatva kemény
tekintetét a jelenlevő urakon, a mint azok egyenként lesüték
szemeiket előtte, végre Apafi szemébe nézett, éles, átható, lelket
kereső szemeivel, hogy férje bámulva, mintegy eszméletlenül nézett
reá vissza.</p>
<p>– A kérelem rövid. Szólt Apafiné tompa mély hangon, de
meghallotta azt azért mindenki jól. A kérelem rövid: ki nem értette
azt meg? Egy szerencsétlen nő, kire a sors ura nem tartá elégnek
csak egy csapást mérni, elvesztve egy napon férjét, hazáját,
birtokát; a puszta életért könyörög előttetek. Oly állapotban
látjátok őt a porban heverni, nem kérve mást, mint hogy engedjétek
megnyugodni ott, mely még Dzsingiszkán hóhérjait is kíméletre
birná. Csupán ennyit kért ő, de többet kérünk mi! Erdély sorsa a
tiétek, de becsülete a mienk is, a ti hivatástok elhatározni,
fiaitok boldogok legyenek-e vagy boldogtalanok? de szólnunk
szabadjon nekünk is, ha azt kérdik: becsületesek legyenek-e, vagy
gyalázatosak? És kérdem azt: melyik nőnek volna kedve egy Kornis,
egy Apafi, egy Csáky nevét viselni, ha e nevekről azt mondandja az
utókor, hogy ők egy ártatlan asszonyt kiadtak pogány üldözőinek, s
kényszerítendik fiaikat, hogy apjaik nevét megtagadják? Ne vessen
rám oly sötét szemeket Teleki Mihály uram, mert lelkem elég sötét
azok nélkül is. Egy szerencsétlen nő térdel előttetek, azt remélve,
hogy embereket fog találni; Erdély tisztelettel megőszült matrónái,
<span class="pagenum"><a name="Page_191" id=
"Page_191">-191-</a></span> erényeikre büszke hölgyei s hajadonai
állnak előttetek, remélve, hogy hazafiakat találnak itt. Ő
irgalomért könyörög, mi fiaink becsületéért esedezünk.</p>
<p>Teleki, mint kire legtöbbször villantak e beszéd közben a
fejedelemné szemei, hideg, kemény hangon kívánt megfelelni.</p>
<p>– Mi csak igazságot osztani vagyunk itt, asszonyom! és nem
irgalmat, és nem becsületet.</p>
<p>– Igazságot! kiálta fel Anna. Tehát ha egy férj vétkezett,
ártatlan neje, kinek egyéb bűne nincsen, minthogy szereti az
üldözöttet, helyette bűnhődjék? Hol itt az igazság?</p>
<p>– Igazság gyakran az, a mi kénytelenség.</p>
<p>– Tehát kik vagytok ti itt?… Erdély főurai vagytok-e? vagy a
török rabszolgái? Magyar nemes emberek vagytok-e, kik országot
kormányozni ültök itt ország törvényei szerint, vagy czifra
poroszlók, kiket csak azért tart egy önhatalmú kényúr szeszélye,
hogy izenetét adjátok tovább, s rabjait őrzeni, adóját behajtani
segítsetek? Kérdem, és mi mindnyájan akarjuk tudni: Erdélyország
szabad alkotmányos tanácsának terme-e ez, a hol állunk, vagy pedig
Olaj bég előszobája?</p>
<p>Az urak mélységesen hallgattak. Ez oly kérdés volt, melyre
egyenesen nem lehetett felelni.</p>
<p>– Kérdeztem és feleletet várok! Kiálta dörgő hangon Apafiné.</p>
<p>– S mit fog kegyed e felelettel csinálni asszonyom? kérdé Teleki
mutatóujját ajkai elé szorítva.</p>
<p>– Meg fogom tudni belőle, méltó-e ezen hely hozzánk, melyen
állunk?</p>
<p>– Nem méltó, asszonyom. Nem azon idő van jelen, midőn a
magyarnak büszkesége volt Erdélyért élni; szégyen reánk nézve, hogy
egy összetört, elhagyott, elfogyott nemzet első hivatalnokai
vagyunk. Ezt kegyelmed igen jól tudhatja, mert férjét török padisah
avatta fejedelmi székébe. És mi bizonyára sokkal kevesebb
fájdalommal <span class="pagenum"><a name="Page_192" id=
"Page_192">-192-</a></span> ejtenők fejeinket lábainkhoz, minthogy
meghajtjuk azt alázatosan, azon gúnyolódó czímeket elfogadva,
melyek bennünket egy romjai közt fekvő nép vezetőivé tesznek.</p>
<p>És valóban szabadabb és büszkébb lehet egy deszkavágó neje
férjének nevére, mint kegyelmed mi reánk, kikről a történet csak
azt fogja feljegyezni, hogy meghajlottak alázatosan a kényszer
előtt, viseltek méltatlan jármot, szivük érzései, lelkük
meggyőződései ellen cselekedtek, felvették orczájukra a gyalázatot,
és azt nem jegyzendi utána, hogy: ámde e megalázás menté meg Erdély
életét, s az a szégyenfolt, mely kezeik után marad e hon
történetének lapjain, utolsó vérfoltjaitól óvta meg a hazát. Az
időknek vetett áldozatok vagyunk asszonyom, titkoltuk a
szégyenpírt, kegyelmed kérdezte, most osztozzék velünk.</p>
<p>Apafiné elhalaványult feje csüggedten hajlott alá, kezeit
összekulcsolá.</p>
<p>– Így vagyunk tehát? Hajdan a bátorság volt honfierény, most a
gyávaság az. Ha elfogadtátok a díszes polczot, legalább ne vettetek
volna nőt magatoknak, vagy ha tudjátok azt, mi sors vár reánk?
tudjátok nejeiteket megölni elébb. Hisz a mi megtörténhetett egy
Ghyka herczegnén tegnap, megtörténhetik Kornis és Csáky és Béldi
nejein holnap, hogy férjeik hibája miatt őket viszik rabságra, őket
a vérpadra, s még csak Isten sem könyörül rajtatok, mert ti magatok
mondátok, ez jól lesz így. Mit néztek reánk? te Béldi! Teleki!
Kornis! Csáky! Bethlen! itt állnak nejeitek, leányaitok, húzzátok
ki azt a gyáva kardot, s ha férfit nem mertek ölni, öljetek
asszonyt! gyilkoljátok meg őket, mielőtt egy török padisahnak
eszébe jut őket hajaiknál fogva hurczolni háremébe!</p>
<p>A mint Apafiné sorba nevezé a férfiakat, ott levő nejeik,
leányaik nagy sírva rohantak hozzájuk s kebleikre borulva,
szenvedélyes zokogással könyörgének a szerencsétlen
herczegasszonyért, és ime a férfiak szemei is mind könybe borultak,
és a zokogás hangja betölté a termet, hogy hallani <span class=
"pagenum"><a name="Page_193" id="Page_193">-193-</a></span> nem
lehete más hangot kívüle, a férfiak könye a nőkével
vegyült.<a name="FNanchor_13" id="FNanchor_13"></a><a href=
"#Footnote_13" class="fnanchor">13)</a></p>
<p>Ott függött Teleki keblén is a szelid Veér Judit és leánya
Flóra, s a nagy keményszívű tanácsúr reszketve állt közöttük, s bár
vonásaira vaskemény szigort erőszakolt, egyszerre két
visszatarthatlan könycsepp gördült végig szemeiből arcza
barázdáin.</p>
<p>A fejedelem félrefordult trónjában s eltakarta arczát,
könyörögve: «ne tovább Anna, ne tovább e beszéddel!»</p>
<p>– Oh Apafi! kiálta keserűen a fejedelemné. Ha veszni kell, nem
szorultam a te kezeidre. Bornemisza Anna karjában van erő
megtalálni a halált, ha közte s a szégyen közt kell választani.
Légy nyugodt: ha engem fog Olaj bég tőled halálra követelni, én
megkíméllek azon kellemetlenségtől, hogy lábaid előtt láss
könyörögni… És most mondjatok határozatot, de gondoljatok rá, hogy
minden szó, melyet kimondtatok, az egész keresztyén világban
visszhangzani fog!</p>
<p>Teleki letörlé könyeit arczáról, eltávolítá magától nejét és
leányát, és szólt megindulástól reszkető hangon:</p>
<p>– Hiába tagadnám, az arczomon végig folyó könyek elárulnának,
hogy szívem érez. Ember vagyok, és apa és férj, s látnom a
fájdalmat rosszabbul esik, mint éreznem azt. Ha senki más nem
volnék, mint Teleki Mihály, fel tudnám magamat áldozni az üldözött
ártatlanért, s ha e társaim nem volnának egyebek, mint hadczimborák
körülem, azt mondanám, kössünk kardot, álljunk lesbe, rohanjuk meg
a herczegnét kísérő törököket s vegyük ki kezeik közül; ha
elveszünk, áldás rajtunk: de e helyen, e székeken nem miénk sem
szív, sem szó; általunk Erdély él, vagy hal. Az én utolsó szavam
az, hogy Sturdza Mária herczegasszonyt haladéktalanul át kell a
porta küldöttének szolgáltatnunk. Ha társaim mást határoznak, én
megnyugszom benne, viselem annak következményeit; de lelkemet
<span class="pagenum"><a name="Page_194" id=
"Page_194">-194-</a></span> kimentém. Szóljatok uraim; s ha
tetszik, mondjatok ellent.</p>
<p>Halálos csend következett. Senki sem szólt, mindenki
hallgatott.</p>
<p>– Tehát senki sem szól? kérdé bámulva Apafiné. Senki? Sehonnan
sem jön hang? Ah menjünk e helyről. Nincs férfi ebben az
országban.</p>
<p>E szavakkal eltávozott a delnő a tanácsteremből. Szomorúan
követték társnői egyenként, könyek közt búcsúzva el a szerencsétlen
herczegnétől. Legutolsó vált el tőle Béldi Aranka. Csodálatos
tüneménye a szívnek! Az egész gyászjelenet alatt egyedül az ő
szemei maradtak könytelenek, mintha oly erős hite volna barátnéja
megmeneküléséről, hogy a félelem gondolatja még csak meg sem
ingathatná azt. Folyvást ott térdelt Mária mellett s őt szorosan
átölelve tartá, és biztatá, hogy ne remegjen, az Isten jó, meg
fogja szabadítani.</p>
<p>Midőn minden hölgy eltávozék s Béldiné szemeivel inte leányának,
hogy kövesse őt, gyöngéden megcsókolá barátnéja arczát, s fülébe
súgva: «még nekem van reményem, ne félj, megszabadítlak!» átölelte
őt gyöngéd karjaival s szemébe mosolyogva derült kék szemeivel,
mint egy vigaszt igérő angyal, fölkelt és eltávozott.</p>
<p>A herczegné szótlanul, könytelenül engedé magát a teremőrök
által elvezettetni.</p>
<p>A férfiak leverten, szomorúan ültek székeiken mind, sziveiknek
dobogása a sértett önérzet szemrehányása volt.</p>
<p>Oly elszorult volt minden kebel és oly üres minden szív, a
megmentett hon gondolatja hideg vigasztalása volt azon fájdalomnak,
hogy Erdély rendei egy üldözött ártatlan asszonyt az üldöző szörny
torkába vetettek.</p>
<p>Még tartott a csend, midőn hirtelen durván felszakíttatik az
ajtó, s a teremőröket jobbra-balra taszigálva, belép a
tanácsterembe Yffim bég, kit beküldött Hasszán basa, hogy
nyomozásokat tegyen a fejedelem s népe között. <span class=
"pagenum"><a name="Page_195" id="Page_195">-195-</a></span></p>
<p>A pimasz török hadnagy pórias kevélységgel tekintve végig a
hallgatag urakon, kiket az elmult percz indulatai még mindig
leverten tartának, s észrevéve, hogy itt alázatos emberekkel van
dolga, egyet ránta kabátján elől-hátul, s a nélkül, hogy magát
meghajtaná, egyenesen a fejedelem elé lépett, s egyik lábát feltevé
a trón zsámolyára s fejét nagy büszkén hátravetve, e szókat intézte
hozzá:</p>
<p>– Az én uram, a hatalmas Hasszán basa nevében kérdőre vonlak
téged, gyaurok fejedelme, mi oka volt annak, hogy tartozott adódat
oly későn küldéd fel a portára? Ki volt okozója a késedelemnek,
te-e, avagy adószedőid, avagy az adófizető nép? Erre felelj nekem
egyenesen és gondod legyen rá, hogy ne hazudj.</p>
<p>A fejedelem leránczolt szemöldökkel nézett körül, hogy mit
vágjon a fejéhez ennek az embernek? Sajnálta, hogy a tintatartó
olyan messze van.</p>
<p>Teleki egy ív pergament nyujta Sárpataki itélőmester elé.</p>
<p>– Irja kegyelmed válaszunkat e levélre. Te pedig kegyelmes nem
tudom hogy hívnak uram! hallgasd, hogy mi leend belé irva:
«Emberséges Hasszán basa! nagyon sajnáljuk, hogy olyan dolgokkal
fárasztod magadat, a mik már el vannak végezve. Mi nem kérdeztük
tőled, hogy miért érkeztél későn a szentgotthárdi csatába? te se
kérdezd mitőlünk, hogy miért érkeztünk későn az adóval? majd a hol
téged kérdőre fognak vonni, ott mi is megfelelünk magunkért. Addig
is áldjanak meg az egek, s engedjék, hogy a magad baját meg ne
sokald, midőn a máséval vesződöl…» Irja alá kegyelmed s adja oda a
fejedelem ő nagyságának aláirásra.</p>
<p>A jelenlévő urak egyik csodából a másikba estek. Teleki Mihály,
ki egy percz előtt szive lelke ellenére engedelmeskedni kényszeríté
az országtanácsot Olaj bég akaratának, a másik perczben ily hangon
küld izenetet a hatalmas budai basának! <span class=
"pagenum"><a name="Page_196" id="Page_196">-196-</a></span></p>
<p>Ámde Teleki jól tudá, hogy azon vihar, mely a moldvai herczegnő
kiadatása által az ország fölül elvonult, minden villámaival a
budai vezér fejére szálland vissza. A szultán tárgyat keres
haragjának a csatábani vesztesége miatt, s ha a budai vezérnek nem
sikerül Erdély kormányát tenni azzá, ő maga marad áldozatul.</p>
<p>Yffim bég nem tudta, hogy a mennykő ütött mellé, vagy hogy
álmodik? Úgy állt ott, mint egy sóbálvány, egy szónak sem levén
ura, s csak nézte nagy elmeredten, mint irják meg előtte a levelet,
hogy serczeg a tolla Apafinak a pergamenten, mikor a nevét
alákanyarítja, mint öntik rá a porzót s összehajtogatván, ütnek rá
egy rettenetes nagy pecsétet s nyomják a markába.</p>
<p>Csak akkor kezde valahogy elhüledezéséből magához téregetni.</p>
<p>– Hát azt gondoljátok ti, hogy én olyan eszeveszett fogok lenni,
hogy ezt a levelet magammal viszem Budára?</p>
<p>Ezt mondva, fogá a levelet két fülénél fogva s repeszté azt
kétfelé, és vágta az asztal alá.</p>
<p>– Irjatok másikat! Irjatok szépen, mert különben mindnyájatokat
megzsinegeltet az én uram, a hatalmas Hasszán basa.</p>
<p>Teleki hideg vérrel fordult hozzá.</p>
<p>– Ha ez a levél nem tetszik, jámbor müderrisz, akkor levél
nélkül fogsz visszamenni.</p>
<p>– Én nem vagyok müderrisz! hanem Yffim bég! tanuld meg ezt,
kutya. És levél nélkül innen el nem megyek, és benneteket sem
bocsátlak, míg másikat nem irtok.</p>
<p>E szavakkal leült a fejedelem trónjának lépcsőire, keresztbe
szedve lábait, úgy hogy egyszerre ketten ültek a trónon, a bég és
Apafi.</p>
<p>– Teremőrök! kiáltá Teleki parancsoló hangon. Ragadjátok meg ezt
a szemtelen úri embert, s kötözzétek egy lóra s hajtsátok ki a
városból. <span class="pagenum"><a name="Page_197" id=
"Page_197">-197-</a></span></p>
<p>Ezeknek sem kellett több szó. Egy közülök menten odaugrott, s a
mint Yffim bég keresztbe font lábakkal ült a zsámolyon, aláveté a
karját, egy másik azon pillanatban gallérját ragadá meg, s
ilyenformán felkapva a levegőbe, kezénél, lábánál fogva egy percz
alatt kiszállíták a teremből. A bég rúgott, harapott, de mind ez
semmit sem használt. Az irgalmatlan drabantok az udvaron
felültették egy ló hátára nyereg nélkül, lábait a ló hasa alatt
átkötötték, azzal egy lovas legény kezébe fogá a paripa kötőfékjét,
a másik háta mögé állt egy karikás ostorral, s annyira szót
fogadtak a tanácsúr parancsának, hogy nemcsak a városból terelték
ki az érdemes urat, hanem az ország határáig elhajtották.</p>
<p>Olyan jól esett, hogy valakin mégis tölthették boszujokat.</p>
<h2>KÜZDELEM A SAJÁT FEJÉRT.</h2>
<p>Budán az alatt, míg Hasszán basa a német császár seregeivel
csatázott, Yffim bég előre elkészíté a diadal-kapukat, miken majd
győzelmi utjából visszatérve, keresztül vonuland, azokat
felczifrázta zöld ágakkal és drága szövetekkel, helyet hagyva azon
zászlóknak, miket a németektől és magyaroktól elfoglalandnak; a
hidat is jó állapotba helyezé, hogy megbirja a nagy nehéz
társzekereket és kerekes ágyukat, miket Montecuculi ott hagyand;
egyszersmind nagy piaczot korlátoltatott el a Rákoson, a hová be
fognak rekesztetni a mindenféle nemzetből való rabszolgák,
gyermekek és hajadonok.</p>
<p>Azonban mind e kedves előkészületek után érkezik a rémizenet
Hasszántól a derék Yffim béghez, hogy hirtelen helyezze szaladható
állapotba a basa lábas és lábatlan, ezüst és arany marháit, a várat
torlaszolja el, a hidat köttesse ki, hogy az ellenség át ne
mehessen rajta, s egész háremével jőjjön utána a Rába mentében,
mert ki tudja, fogják-e valaha Budavárát látni, vagy soha sem?
<span class="pagenum"><a name="Page_198" id=
"Page_198">-198-</a></span></p>
<p>Yffim bégnek ez izenet épen semmi örömére nem szolgált, nem is
várakozott sokáig, hanem hirtelen kocsira ülteté a hárem-hölgyeket,
alant a vízi kapunál lévő fedett folyosón bocsátva le őket, hogy
zajt ne gerjeszszenek, s a mint túl volt velök a hídon, parancsot
adott, hogy szedjék fel azt hirtelen s készüljenek a várat védeni,
a hogy tudják.</p>
<p>Párkány körül érte el a török hadat, a hol a két ellen-tábor
folyvást követve egymást, huzódott a két part mellett, egyre
ágyuzva a vizen keresztül, mely által nem sok kárt tett
egymásnak.</p>
<p>A basa sátora jó hátra volt verve, a hol a golyók nem jártak;
nagyon megörült, midőn Yffim béget megpillantá, s nem győzött
betelni Azraële csókjaival, ki szebb és kedvesebb volt, mint
valaha.</p>
<p>– Maradjatok itt; monda kegyenczeinek, mindkettőt megölelgetve.
Én most sátorom rekeszébe távozom, a hol egy óráig fogok a
dervisekkel imádkozni; mert nagy és terhes hivatal vár rám ez óra
lefolytán: két magas török főúr elítélése, Kucsuk basa és fiáé!</p>
<p>Azraële összerázkódott, mintha kigyó csúszott volna keblébe.</p>
<p>– Mit vétettek? kérdé, rémületét alig birva rejteni.</p>
<p>– Ők kezdték a próféta ellenére a harczot gonosz napon; ők
ejtették a mocskot a mindig győzedelmes félholdon, vérüknek kell e
szennyet lemosni.</p>
<p>Hasszán eltávozott; Azraële egyedül maradt a sátorban a
béggel.</p>
<p>– Láttalak összeborzadni; szólt Yffim, éles szemeit Azraële
arczára szegezve.</p>
<p>– A halál számlálja a tizenhármasokat; az ugrott keresztül
rajtam e pillanatban.</p>
<p>– S valjon kire esett a tizenhármas szám?</p>
<p>– Valakire, a ki mellettem vagy mögöttem áll.</p>
<p>– Mögötted a sátoron kívül Feriz bég.</p>
<p>– De mellettem te vagy. <span class="pagenum"><a name="Page_199"
id="Page_199">-199-</a></span></p>
<p>– Még fiatal vagyok a halálra.</p>
<p>– Hát ő nem az?</p>
<p>– A kire Hasszán azt mondja: «vétkezett», az aggott emberré lett
legottan, a ki meg van érve a halálra, bárha szakálla akkor
pelyhedzik is.</p>
<p>– S te nem vétettél semmit, a miért meghalj?</p>
<p>– Megfehérülhet szakállam hűségem miatt, Hasszán árnyékában
hosszú az élet.</p>
<p>– De meddig fog Hasszánnak árnyéka lenni?</p>
<p>– Míg éje el nem jő; de az messsze van!</p>
<p>– Hallottad-e Ajász basa esetét, Yffim! ki a leghatalmasabb volt
minden basák között?</p>
<p>– A szultán veje volt.</p>
<p>– Tulajdon leányát adta neki a nagyúr feleségül s minden
kegygyel elhalmozá, mit kedvesei számára szokott tartogatni.
Egyszer csatát veszte a Zrínyiek ellen Ajász; nem nagy veszteség
volt, de a szultán haragba jött érte és Ajász basát
lefejezteté.</p>
<p>– Hm. Erre emlékezem, szomorú történet volt.</p>
<p>– Hát a hű Hiasszár történetére emlékezel-e? kire rábízta Ajász,
hogy halála előtt legkedvesebb nejét vezesse hozzá; nem egész
háremét, – mint te tevéd Hasszán basának, – csupán kedvencz nejét,
hogy elbúcsúzzék tőle; és tudod, hogy ezért a szultán a réz ökörben
süttette halálra Hiasszárt? mert a kegyvesztettnek semmije sem
tulajdona többé, az a szultáné; kincsei, nejei és gyermekei, s a ki
azokhoz nyúl, a szultánt lopja meg… Ki tudja, Yffim bég, nem
vagyok-e énis e perczben a szultán rabnője? s a rabnőtől a
kegyenczig csak egyetlen lépés van: s te azt tudod, hogy e lépés
nekem milyen rövid?</p>
<p>– Te átkos dolgokat beszélsz.</p>
<p>– Ajász basa neje már akkor kegyencze volt a nagy úrnak, midőn
Hiasszárt megégeték, s csak egy szavába került volna őt megmenteni,
de nem tevé, mert haragudott rá; úgy gondolom, szeretett valaha az
asszony, s a szolga <span class="pagenum"><a name="Page_200" id=
"Page_200">-200-</a></span> meggátlá szerelmét… Adj egy mandolint,
Yffim, hadd daloljak.</p>
<p>Az odaliszk végigveté magát a kereveten, míg Yffim töprengve
járt alá s fel, mint a verembe esett hyéna. E történet nagyon
hasonlított az övéhez s nem sok kellett hozzá, hogy épen olyan
kimenetele legyen.</p>
<p>Egyszerre megállt a leány előtt, ki egykedvűen pengeté a
hangszer húrjait.</p>
<p>– Mit akarsz, asszony?</p>
<p>– A mit tudsz, ne kérdezd.</p>
<p>– Meg akarod szabadítani Ferizt?</p>
<p>– Meg fogom őt szabadítani.</p>
<p>– Allahra esküszöm, azt nem teended! Meg kell neki halni, hogy
te megszelidülj, mert ha élve marad, minket vesztesz el
elébb-utóbb. Nem akarom, hogy addig étel vagy ital érje ajkaimat, a
míg fejével nem játszom; csak akkor mondhatom: nyugodtan alhatunk.
Ah az ördög a varázslóba szeretett.</p>
<p>Azraële reszketve rogyott a bég lábaihoz, a nő, a szerelmét
féltő asszony ereje megtört a vigasztalanság eszméjénél. Zokogva
ölelé át Yffim térdeit.</p>
<p>– Oh légy irgalmas. Engedj érte szólnom a vezérrel. Én szeretem
az ifjút, hiszen látod, hiszen tudod jól. Oh te nem ismered, mi az:
szeretni annak, ki eddig csak gúnyból szeretett, most szeretni
őrületből. Ne engedjétek őt megölni.</p>
<p>Yffim bég minden kis lelkek szokása szerint csak bátrabb lett a
könyörgő szavakra, megfogá Azraële karját s durván felrántva őt,
vad kárörömmel súgá fülébe:</p>
<p>– Fejével ajándékozlak meg.</p>
<p>A nő felemelé e szóra fejét, szemei, mint a dühödt farkasé, zöld
tűzben látszottak villogni, hajfürtei kigyózva omlottak keblére.
Egy szót sem szólt; de nyilt ajkai nyilásán az összeszorított fehér
fogsor egy egész poklot rejte el, melynek nem volt szabad hangot
adni.</p>
<p>E perczben visszajött a vezér. <span class="pagenum"><a name=
"Page_201" id="Page_201">-201-</a></span></p>
<p>Azraële egyszerre mosolyra vonta arczát. Hasszánnak nem volt
szabad észrevenni azt, a mi szivében forr.</p>
<p>Yffim bizalmasan közeledék a vezérhez.</p>
<p>– A szultán tudja-e már veszteségedet?</p>
<p>– Meghallá azóta.</p>
<p>– Jó volna ajándékkal küldened engemet a portára.</p>
<p>– Ne kivánd magadnak e tisztességet, Yffim, sőt tanuld meg, hogy
a kit most Stambulba küldök, az a paradicsomba van küldve. A
szultán haragja lángol, s azt csak vérrel lehet eloltani.</p>
<p>Yffimnek minden vére eltünt arczából, mintha attól tartana, hogy
még az lehet oltószerré.</p>
<p>– Úgy félned lehet, uram.</p>
<p>– A haragnak vér kell; még pedig nagy embernek vére. Hogy
melyiké? az mindegy; csak főember legyen. Ha nem tudok most
helyettem mást áldozatul adni, akkor én vesztem el, de vannak
embereim, kiknek árán megváltom magamat. Kettő, Kucsuk és fia. Ők
kezdték a harczot; ha nem kezdik, nem lesz harcz, s ha nincs harcz,
nincs minek elveszni. Ők halál fiai. Harmadik a moldován herczeg. Ő
futott meg legelébb a harczból; egyetértett a keresztyénekkel.
Halál fia. Ráadást is adok, az erdélyi fejedelem az: a miért
elmaradt a harczból s későn küldte az adót. Ha korábban küldi, lesz
pénzünk, ha pénzünk van, vehetünk szénát, ha szénánk van, a katonák
nem sürgetik a harczot, és így nem vesztjük azt el. Ő is halál fia.
Te fogsz érte menni Erdélybe s nekem elhozod.</p>
<p>Azraële figyelemmel hallgatott. Yffim bég örömsugárzó arczczal
tekinte olykor reá, mintha mondaná: látod, nekünk a fejünk sem fog
fájni.</p>
<p>Az odaliszk azonban nem reszketett többé, ajkait összeszítta s
mintha bizonyos volna már felőle, mit teend? odasimult édes
mosolygó arczczal a vezérhez, s karjába fűzve magát, forró hangon
rebegé:</p>
<p>– Oh Hasszán, mint örvend lelkem, midőn szemeim ellenségeid
vérét folyni látják. <span class="pagenum"><a name="Page_202" id=
"Page_202">-202-</a></span></p>
<p>Hasszán térdeire ülteté a leányt, s ujjai annak kigyózó
hajfürtjeivel játszottak.</p>
<p>Yffim bég széles jó kedvében volt Hasszánnak azon
vigasztalására, hogy az erdélyi fejedelemért ő fog elküldetni, s e
kedve azon vakmerő gondolatra birta, hogy Azraëlet merje
kinozni.</p>
<p>– Míg távol valál, uram, hölgyed esengve kért egy kegyre, de az
olyan dolog, a mit megegyezésed nélkül nem mertem megigérni.</p>
<p>Azraële villámló szemekkel tekinte a mosolygó bégre,
aggodalmasan várva, ha lesz-e annak bátorsága őt elárulni.</p>
<p>– Mely dolog az, beszélj Yffim bég; szólt Hasszán nyájas
arczczal.</p>
<p>– Egy ifjut fognak ma elitélni a veled levő basák, az ifju Feriz
béget.</p>
<p>– Nos? szólt Hasszán összeránczolva szemöldeit, míg a karja közt
tartott odaliszk megrándult egész testében.</p>
<p>– Azraële szeretné látni az ifjunak kivégeztetését.</p>
<p>A leány elsápadt e szóra; szíve egy perczre elállt s azután
gyorsan kezdett el dobogni újra.</p>
<p>– Bohó kivánság, szólt Hasszán, de ha akarod, legyen meg. Légy
jelen a basák gyűlésén, állj a függöny mögé mellettem, innen
mindent fogsz látni és hallani.</p>
<p>Azraële hosszú, forró csókot nyomott Hasszán homlokára
hálateljes arczczal, s a függöny mögé állt, kezével összefogva
annak nyilását.</p>
<p>– Ha eltalálsz ájulni, sugá utána Yffim bég gúnyosan, fogd e
pézsma-edénykét tőlem.</p>
<p>Azraële felkaczagott, hogy Yffim bég azt hivé: meg kellett
őrülnie.</p>
<p>– Most hívjad a basákat s vonasd fel a sátor függönyeit;
parancsolá Hasszán.</p>
<p>Yffim bég hivására bejöttek a tábor alvezérei s körül mind
helyet foglalának a kereveteken, melyre széttárulva a sátor külső
leplei, meglátszott a szabad vidék, az egész <span class=
"pagenum"><a name="Page_203" id="Page_203">-203-</a></span> távol,
az ellenfél táborával, melynek ágyúi a vizen keresztül
dörögtek.</p>
<p>Legutoljára érkezék a Küprili, kövér, nagytestű, haragos ember,
ott senkire sem nézett, szótlanul leült a kerevetre Hasszán mellé,
s hátat fordított neki.</p>
<p>Erre közeledő dobszó hallatszott s zárt karély közepett két
ellenkező oldalról eléhozattak Kucsuk basa és Feriz bég.</p>
<p>Kucsuk jött balról, Feriz a jobb oldalról, mert külön voltak
elzárva.</p>
<p>Midőn már mindketten láthatók valának, Azraële suttogva szólt ki
Hasszánnak:</p>
<p>– Nézd, milyen büszke mind a kettő! balról a fiú, jobbról az
apa. Egymást látszanak biztatni tekintetökkel.</p>
<p>Hasszán fejével bólintott, mintegy köszönetül kegyencznőjének,
hogy rosz szemeinek utasítást adott, s a mint a két alak sátora
homályába lépett, a hol szemei különösen rosszul láttak, a vett
tudósítás szerint elébb inte Kucsuk basának.</p>
<p>– Te éretlen ifju, maradj hátul, míg szólítlak…</p>
<p>Azután pedig Feriz béghez fordult.</p>
<p>– Lépj elébb te ide, vén, megrögzött áruló, ki oka vagy annak,
hogy a hatalmas szultán fegyverei csorbát szenvedének.</p>
<p>Feriz bég, mint a ki egyszerre fegyvert kapott kezébe üldözője
ellen, merész tekintettel lépett Hasszán basa elé, egész oda szemei
elé s bátor, csattanó hangon mondá:</p>
<p>– Te vagy az áruló magad, nem én! Mert vezéri hivatalt mersz
viselni, holott vak vagy és tiz lépésnyiről nem tudod
megkülönböztetni az apát a fiától, s az ellenséget a jó
baráttól…</p>
<p>Hasszán ijedtében felugrott kerevetéről, a mint Kucsuk helyett
fiát hallotta megszólalni.</p>
<p>– Ez nem igaz; hebegé, szinét változtatva.</p>
<p>– Nem igaz? szólt Feriz keményen, tehát ha szemeid <span class=
"pagenum"><a name="Page_204" id="Page_204">-204-</a></span> jók,
mondd meg nekem, miféle ezred az, mely most sátorod előtt harsogó
zenével elvonul?</p>
<p>Épen akkor egy tábori zenekar léptetett el nem messze a
sátortól, – egyedül. Semmi ezred sem vonult utána.</p>
<p>– Úgy gondolom, hogy te neked, lázadó kölyök, nem szükség engem
kérdőre vonnod, hogy miféle ezred vonul itt előttünk; mert
meglehet, hogy én azt jobban ismerem, mint te, de az is meglehet,
hogy ezen ezred most érkezett ide, és még nekem nincs bemutatva;
különben is nem volna kötelességem névszerint ösmerni minden
csőcseléket, elég, hogy trombitájukat hallom, és zászlóikat
látom.</p>
<p>A basák egymás szeme közé néztek. Nem vala ott sem zászló, sem
ezred.</p>
<p>– Hát így vagyunk! szólt nagyot köpve maga elé Küprili, azzal
felállt a helyből s a nélkül, hogy Hasszánra ránézne, karon fogá
Ferizt és Kucsukot. Gyerünk, mondá a többi vezéreknek, ti pedig
elmehettek; szólt a poroszlókhoz s azzal az egész gyülekezet
kitakarodott a sátorból.</p>
<p>Hasszán csak hanyatt dőlt a kereveten. Nagy baját önmaga árulta
el.</p>
<p>Azraële reszketve rohant elő rejtekéből.</p>
<p>– Ah uram! rosszul hallgattál szavamra, melylyel előre
figyelmeztettelek s mindent megfordítva tettél.</p>
<p>– El vagyok veszve; hebegé az, magánkívül rohanva el sátora
rejtekébe, a dervisekkel imádkozni.</p>
<p>Yffim bég, mintha a lelket lopták volna ki belőle, állt ott, a
mint Azraële ördögi gúnymosolylyal lépett hozzá s kezével végig
simítá arczát.</p>
<p>– Gondolod-e, hogy szükséged lesz még egy jó szóra tőlem?</p>
<p>– Elárulhatlak.</p>
<p>– Azt tennéd bizonynyal, ha előre tudnád, melyikünk él tovább:
Hasszán-e, vagy én?</p>
<p class="center">* * *</p>
<p><span class="pagenum"><a name="Page_205" id=
"Page_205">-205-</a></span></p>
<p>E jelenet után két óránál tovább tartó titkos beszélgetése volt
Hasszánnak Yffim béggel, melyből még Azraëlét is sikerült
kizárniok. Az értekezés végeztével Yffim bég rögtön elutazott a
táborból. A vezér Erdélybe küldte őt azon utasítással, hogy ott
elébb az ő nevében faluról-falura járván, vizsgálatot tartson,
birákat esküdtessen; ha vajjon a községek nem adták-e be az adót a
rendes időre? ez megtörténvén, menjen fel a fejedelemhez, s vonja
őt kérdőre, ha nem a községek voltak-e okai az adófizetés
késedelmének? így akár a fejedelem, akár a nép lesz a mulasztás
oka, Hasszán kiviheti rég fejében forgatott tervét, miszerint
Erdélyt erőhatalommal elfoglalja, egyfelől a portának kedveskedvén
az által, hogy szolgatartományaihoz kapcsolta, másfelől magának,
hogy az ingadozó vezéri nyereg helyett egy jó nyugalmas fejedelmi
székben vetheti meg a hátát.</p>
<p>Ugyanakkor már ott ült Apafi nyakán Olaj bég, hogy a Moldvából
kiriasztott herczeget elfogja s Hasszánhoz elhozza, ki mindaddig
bizton érzé magát a selyemzsineg elől, míg talált embert, kinek
nyakát a magáé helyett odaadhassa.</p>
<p>Kucsuk és fia ugyan kiszabadultak körmei közül, de Olaj bégtől
már kapott tudósítást, hogy a moldvai herczegné Apafinál van, még
pedig Istentől megáldott állapotban, tehát kilátással egy
születendő ifju herczegre: szükség esetében ez is valami, ha
kiadják; ha pedig elszöktetik, akkor Apafi nyakában marad a
selyemzsinór. Egy szóval ez egy kivetett pányva elleni küzdelem
volt, melyet mindenki két kézzel iparkodott saját nyakából
kiölteni, s melyet a nagyúr haragja annak a torkára volt fojtandó,
ki legutoljára benne marad, legyen az Kucsuk vagy Hasszán; Apafi
vagy Ghyka herczegné.</p>
<p>E szerencsétlen hölgyet, mint láttuk, feláldozák Erdély rendei
országuk üdveért, s bár mindent elkövettek érte, alig volt valami
remény, hogy őt megszabadíthassák.</p>
<p>Néhány nap mulva Yffim bég eltávozta után hirtelen <span class=
"pagenum"><a name="Page_206" id="Page_206">-206-</a></span>
megköttetett a béke a porta és a római császár között. Ez által
kikerülé Hasszán a többi vezérekkeli összeütődést s elhagyva őket,
a maga seregeivel visszavonult Budára. Küprili elhuzódék egész
Nándor-Fehérvárig, Kucsuk a székelyhidi vár ellen indult; csak
Feriz bég maradt Budán egy természetes véletlen következtében, mely
nem volt egyéb, mint hogy áthülés miatt forrólázba esett s
kénytelen volt az ágyat őrzeni; Küprili parancsára a vizivárosban,
hol most a Császár-fürdő áll, létező kioszkot foglalva el.</p>
<p>Ez időben Azraëlét nagyon megszállotta a buzgóság, szüntelen
ijesztő álmai voltak, melyekben Hasszán basát látta fej nélkül
sétálni alá s fel, s minden reggel elkérezkedék tőle, hogy bocsássa
őt a vén dervishez, a gonosz álmak jelentősége ellen imádkozni.
Hasszánt megindította ez iránta való ragaszkodás s igaz muzulmáni
kegyesség, s épen semmi ellenvetést nem tett, hogy kegynője a
mecsetet korán reggel meglátogassa s onnan csak késő este térjen
vissza, csupán az őt kisérő szolgáknak kötvén lelkükre, hogy az idő
alatt ugyan vigyázzanak, hogy a leány mit cselekszik. Ezek tehát
bebocsátván a kegyes Azraëlét a jámbor dervishez, földig sűrű
fátyollal letakarva, hogy csak a két szeme látszott ki belőle,
nemsokára látták a kegyes öreggel együtt visszatérni. Ősz fehér
szakálla volt a vén dervisnek, fehér szemöldökei, mintha zuzmara
volna rajtok, borzasan hajlottak szemeire, irtóztató turbánjából a
füle gombja sem látszott ki. Nem volt pazarló a szóval: némán
mutatta a lefátyolozott hölgynek a nagy kitárt könyvet, az
letérdepelt elé s olvasni kezde buzgóan magában, rá-ráfektetve
homlokát, a dervis pedig fölemelvén kezeit, megáldá egyenkint az
ajtón kívül álló rabszolgákat, s mutatva néma jelekkel, hogy ő most
a kioszkban fekvő beteg Feriz béget megy imádságai erejével
gyógyítani, elbotorkált öreg biczegéssel.</p>
<p>A rabszolgák mind a négyen belekapaszkodtak a vasrács-ajtóba,
bedugva pofáikat annak czifrázatain, úgy nézték, <span class=
"pagenum"><a name="Page_207" id="Page_207">-207-</a></span> mint
imádkozik a térdeplő hölgy a nagy kitárt könyv előtt. Kegyetlen
nagy kedve lehetett imádkozni, mert késő estig fel nem kelt
helyéről, a míg a dervis nagy mankójára támaszkodva, ismét vissza
nem biczegett Feriz bégtől. Akkor ismét bement vele a mecset
belsejébe, s egy rövid éneklés után visszatért, a hogy jött, a
várba.</p>
<p>Ez így folyt már tíz nap óta. A kisérő szolgák már azt kezdték
gondolni, hogy Azraële könyv nélkül akarja megtanulni az alkoránt s
elfáradtak őt nézni, mint imádkozik, hajlong és bókol megtörhetlen
buzgósággal.</p>
<p>Hagyjuk őket ott bámulni s keressük föl azalatt Feriz béget, kit
most is, mint egyébkor, a vén dervis ápol.</p>
<p>Ott ül a jó öreg a szép halvány ifju ágya fejénél: kívüle senki
sincs a szobában. Nincs szükség másra ott, hol az ő gondja
virraszt. Kezével a csurgó izzadságot törli az ifju forró
homlokáról, óránként arany kanálkából piros gyógynedvet töltöget
szájába; minden nyögést, minden sóhajt megért, mire van szüksége.
Gondja van rá, hogy feje kényelmesen feküdjék. Ha alszik,
legyezővel hajt rá hűs levegőt, ha ébred s forró kezeit kinyujtja,
megérinti lüktető üterét, lágy, suttogó szóval biztatja, enyhíti, s
ha lázai közepett nyugtalanul hánykódik, gondosan takargatja, mint
egy édes anya, szomját enyhíti hűsen tartott czitromvízzel, feje
tüzét mustárral lohasztja, s ha arcza lángolásáról látja, mint
szenved, fölemeli fejét, égő homlokát kebléhez szorítja, s mintha
oltani akarnák annak lángjait, könyei hullanak reá.</p>
<p>Tizednapra megfordult az ifju betegsége. Korán reggel hogy
felébredt, már tisztán kezde magáról eszmélni.</p>
<p>Ott ült akkor is a tisztes ősz férfi ágya mellett, szemei az
ifju arczára függesztve: Feriz bég emlékezék hagymáza tisztább
perczeiből e szemekre, melyek oly gondteljesen, oly mély bánattal
virrasztának betegágya felett, a sűrű fehér szemöldök alatt oly
ifju tűz égett e sötét szemekben.</p>
<p>– Te voltál ápolóm? suttogá hálateljesen az ifju s kinyujtá
kezét, hogy a dervisét megfogja vele. Oh e kezekre <span class=
"pagenum"><a name="Page_208" id="Page_208">-208-</a></span> is jól
emlékezék! homlokának tüzét ezek simíták le, lüktető erein lágy,
szelid tapintással ezek jártak végig. Az ifju áhitattal voná
ajkaihoz az ősz kezét s egy hosszú forró csókot nyomott arra,
szemeit áhitatteljesen lezárva.</p>
<p>És a mint újra kinyitá szemeit, a megcsókolt kezet folyvást
kezei közt tartva, íme nem a vén dervis ült ágya szélén, hanem egy
ifju, reszkető leány, vállaira omló fekete fürtökkel, elpiruló
arczczal, félénken mosolygó ajakkal… Azraële volt az.</p>
<p>Feriz azt hivé, álomkáprázat, vagy varázstünemény játszik vele,
s csak a mint kábultan széttekinte, s meglátta az elszórt
álszakállt, turbánt, a vénség hazug jeleit, tért lassankint
eszméletéhez. A nagy sötét szemek ugyanazok voltak, melyek a
zuzmarás szemöld alól világoltak szét, de mennyivel több tűz égett
azokban most. – A nyári nap, a téli naphoz!</p>
<p>Feriz bég arczáról egyszerre eltünt a hála, az áhitat
kifejezése, arczvonásai szigorú kifejezést vőnek, visszahúzta kezét
amannak szorításából. Nem szólhatott, lélek és test meg volt törve
benne, csak kezének mozdulatával inte némán a hölgynek, hogy
távozzék.</p>
<p>– Te ismersz engem, mert gyűlölsz; rebegé Azraële; ha nem
ismernél, nem gyűlölnél, s ha jobban ismernél, szeretnél.</p>
<p>Az ifju tagadást inte fejével.</p>
<p>– Úgy… mást… szeretsz… szólt reszketve a delnő.</p>
<p>Feriz bég igent inte.</p>
<p>Azraële felszökött helyéről, mintha mérges pók csípte volna meg,
arczán égő fájdalom vonaglott végig, kezeit szívére szorítá, tán
hogy meg ne szakadjon; azután lassankint megtört büszke alakja,
szemei elveszték vad villogásukat, arcza átszelidült, remegve
rogyott az ifju ágya elé, arczát annak párnáiba takarva, s alig
hallhatóan susogá: «azért én mégis szeretni foglak téged».</p>
<p>Azzal ismét magára vevé álöltönyét, nyugodtan rakta <span class=
"pagenum"><a name="Page_209" id="Page_209">-209-</a></span> magára
egyenkint a vénség jeleit, míg újra a szelid, jámbor dervis állt a
beteg előtt, ki mankóján biczegve távozék, megáldva mindenkit, a
kit elől utól talált, míg a mecsethez visszatért.</p>
<p>Azraële eltávozta után rögtön hivatá Feriz bég a dervist, ki az
ifju parancsszavára mindent kivallott előtte, hogy a vezér kegynője
már tíz nap óta jár a mecsetbe ima ürügye alatt, s annak rejtekében
öltönyt s alakot cserélve vele, naphosszant ápolja kedves betegét,
míg a dervis az ő fátyola alatt imádkozik a rabszolgák láttára.</p>
<p>Feriz bég halállal fenyegeté a dervist, ha mindent ki nem vall,
s mint lovaghoz illik, megajándékozá őt, midőn őszintén bevallá a
titkos ármányt, megtiltva annak további folytatását.</p>
<p>E naptól kezdve Azraële megelégelte az imádkozást, s ha elment
is a mecsetbe, azonnal ismét visszatért.</p>
<p class="center">* * *</p>
<p>Néhány nap múlt el ismét.</p>
<p>Hasszán basa a napokat mecsetjében, az éjeket háreme rostélya
mögött tölté, minden újon érkezőben egy rossz hír hozóját sejtve,
senkivel sem kivánt összejönni. Egész nap imádkozott, egész éjjel
mákony-részeg volt, reggeltől estig a papok és az alkorán foglalták
el; ez volt az út a paradicsomhoz, estétől reggelig aztán hölgyei
közt szédelgett, éneket és dobszót hallgatott, ambravízben fürdött,
bort és mákonyt ivott s testét gyapottal dörzsölteté, hogy
elaludjék; ez volt maga a paradicsom.</p>
<p>Gyakran rossz álmai voltak, valami gonosz sejtelem
boszorkány-nyomása ült szivén, s ha fölébredt, mindent elevenen
képzelt látni, s nem mert aludni többé, hanem felöltözött,
felkereste Azraële szobáját, maga mellé ülteté a delnőt, s víg
meséket mondatott vele magának.</p>
<p>Az odaliszk határtalanul uralgott Hasszán kedélyén, tetszése
szerint tudta őt jó és rossz kedvre hangolni, az által, hogy mindig
gondolatjai előtt járt. A basa végtelenül bízott benne.
<span class="pagenum"><a name="Page_210" id=
"Page_210">-210-</a></span></p>
<p>Régi rossz szokásuk a keleti nagy uraknak, hogy ittas fővel
mindenfélét összevissza szoktak álmodni s bölcseiktől azután azt
követelték, hogy ezekből a ködös dolgokból nekik okos magyarázatot
vonjanak ki.</p>
<p>Így lépett be egy reggelen Hasszán basa Azraëléhez, ki épen
ezüst öntöző kannával egy pompás gobéa földét öntözé, melynek dús
hajtásai egy hágcsó alakú támaszon egész a boltozatig kapaszkodva,
onnan ismét leereszték a földig kötélvastagságú indáikat, egymásba
szőve, fonva, kapaszkodó kacscsaikkal.</p>
<p>– Az éjjel éppen e növényről álmodtam, melyet itt e nagy
vederben ápolsz; szólt Hasszán oly hangon, mintha valami különös
esetnek tartaná azt, hogy saját szavait hallja. Azt álmodám, hogy a
milyen hosszú e virág folyondár indája, olyan hosszan volt az
felfutva egy magas fára, s a mint annak az ágáról ismét
visszahajolt, egy nagy arany gyümölcs csüggött le a végéről. Ekkor
úgy tetszék, mintha valami különös nagy oknál fogva nekem azt az
arany gyümölcsöt le kellene onnan szakítanom, s felküldék érte egy
fehér szakállú majmot a fára. Az ott elérve a gyümölcsöt, sokáig
tépte, rángatta azt, de nem birta leszakasztani. Végre vele együtt
leesett lábaimhoz, az arany gyümölcs kettészakadt s belőle egy
piros alma gurult ki; és én mind a kettőt felvettem és úgy örültem
neki. Mit jelent ez?</p>
<p>Azraële leszedegeté a sárga leveleket ápolt növényéről s azokat
az ablakon leszórva, oda inté maga mellé a basát és annak vállára
dőlve, szép ujjain elkezdé neki számlálni.</p>
<p>– Amaz arany gyümölcs a moldvai herczegné, és a fehér szakállú
majom, a kit érte küldtél, nem más, mint Olaj bég; álmod azt
jelenti, hogy ma el fog érkezni a bég a herczegnével, ki az alatt
fiat szült és te nagyon fogsz annak örülni.</p>
<p>Hasszán nagyon meg volt elégedve a magyarázattal, midőn a belépő
eunuch arany tálczán levéltekercset hoz elé. Irta azt a váradi
basa. <span class="pagenum"><a name="Page_211" id=
"Page_211">-211-</a></span></p>
<p>Benne nem volt semmi örvendetes dolog. Ali basa rövideden
tudósítá a vezért, miszerint az erdélyi rendek Olaj bégnek kezébe
adván Studza Máriát, a mint azzal Olaj bég a Királyhágóhoz ért, ott
az erdőben elrejtőzött alakosok hirtelen reá rohantak, kiséretét az
utolsó emberig leapríták, s a herczegné hintaját ott hagyták üresen
az útfélen, magát fiastul hihetőleg férje után sikerült szöktetniök
Lengyelországba.</p>
<p>Hasszán basa kezéből kiesett a levél, ezeket olvasván
belőle.</p>
<p>– Álmomat visszásan magyaráztad; hörgé Azraëléhez fordulva.
Fonákul történt minden. A majom leesett a fáról a gyümölcscsel
együtt, de agyonüté magát.</p>
<p>E pillanatban belépett az ajtónálló, jelentve:</p>
<p>– Olaj bég megérkezett a moldvai herczegnével.</p>
<p>Hasszán őrjöngő kedvvel szökött fel e szóra kerevetéről s elébb
Azraëlét csókolta össze-vissza, azután az érkező Olaj bég elé
rohant, s azt az ajtóban kapva, nyalábra fogá, magán kívül örömében
kiáltva:</p>
<p>– Tehát még sem ütötte magát agyon a majom!</p>
<p>Olaj bég mosolyogva tűrte a czímet és ölelgetést, hanem a mint
körültekinte a szobában s meglátta Azraëlét ott állni az ablakban,
elkezde mélyen áhitatos hajlongásokat tenni előtte.</p>
<p>– Elhoztad őt? Hol van? Nem vesztéd el? Jól rávigyáztál-e? kérdé
Hasszán egy lélekzet alatt.</p>
<p>Olaj bég épen térdéig hajtá le fejét e pillanatban a delnő előtt
s édes hangon mondá:</p>
<p>– Nem fogunk-e unalmára lenni a szépség királynéjának, ha előtte
ily komor tárgyakról beszélünk?</p>
<p>Azraële észrevette a nagy bókolásnak czélját. Olaj bég szerette
volna őt eltávolítani.</p>
<p>– Szólhatsz előttem, derék Olaj bég. Bár mit mondasz, az előttem
nem titok, mert én a jövendőkben olvasok, s a mi titok nekem, azt
tőlem meg nem tudja senki.</p>
<p>Erre Hasszán is közbeszólt: <span class="pagenum"><a name=
"Page_212" id="Page_212">-212-</a></span></p>
<p>– Bátran beszélhetsz előtte, derék Olaj bég, ő életem fájának
gyökere, Azraële.</p>
<p>Olaj bég hosszasan meghajtá magát előtte.</p>
<p>E névről annyit hallott beszélni, hogy további ajánlatra alig
volt szükség. Annyit feltett magában, hogy Hasszánra, ki e hölgy
ördögi hatalma alatt áll, semmi egyebet bízni nem fog, mint a mi őt
magát érdekli; ám lássa, mit cselekszik vele.</p>
<p>– Tehát elhoztad magaddal a fejedelemnét? sürgeté Hasszán,
örömét rejteni nem tudó arczczal. Átadták őt az erdélyi urak minden
baj nélkül?</p>
<p>– Átadták őt, de jobb szerettem volna, ha nem teendik. Jobb
szerettem volna, ha fellázadnak érte, ha Kolozsvártt zendülést
intéztek volna ellenem, és agyonvertek volna. Ez mind igen
dicsőséges esemény lett volna rám nézve. De hajh, romlik a magyar
faj; eszük kezd lenni. Elmultak a drága szép idők, midőn egy
elrabolt leányért az egész falu felzendült, s egy zendülő faluért
el lehetett foglalni az egész vármegyét; ha ilyen bölcsek maradnak
a magyar urak, megérheti a ki nálunknál fiatalabb, hogy gyökeret
vernek saját országukban.</p>
<p>– Megrémültem miattad, mert csak az imént kaptam levelet a
váradi basától, melyben arról tudósít, hogy a herczegnét szállító
kiséretet, a mint a Királyhágót átlépte, alakosok támadták meg s
legyilkolák.</p>
<p>– Azt én jól tudtam előre, felelt Olaj bég ravaszul. Midőn az
oláh herczegnét nagy könyhullatások közt kezeimbe adák, láttam,
mint suttogtak fülébe, hogy ne féljen; s jól értesültem róla, hogy
azok az urak, kik a tanácsházban bölcs előrelátással a szökevény
asszony kiadatását elhatározák, még az nap ebéd felett nagy
pohárcsörgés között elvégezték, hogy a mint Erdélyből kiértem,
utamban lesbe állván, megrohanjanak s a herczegnét kiszabadítsák,
kit rögtön nem vihettem el, mert még az nap, midőn átadták, szörnyű
kínok közt lebetegedett. Az idő alatt, hogy felgyógyulására vártam,
udvarhölgyein kívül senkinek sem <span class="pagenum"><a name=
"Page_213" id="Page_213">-213-</a></span> volt szabad hozzá
bemenni, s a mint fellábadozott, másnap reggelre megtevém az úti
készületeket, minden hintót és podgyászszekereket az udvaron
felállítva; magam azonban egy rossz gyékényes szekérre felültem
éjjel a herczegnével és fiával s kiindultam Déva felé. A kiséret az
üres hintókkal másnap reggel Nagyvárad felé mehetett. Őket
vághatták le az alakosok, de a herczegné fiával együtt jó kézben
volt. Olaj bég vén róka s a rókának sok útja van.</p>
<p>Hasszán basa kezeit dörzsölte örömében.</p>
<p>– Azonban jó vezér, folytatá Olaj bég, sohase véld, hogy miután
kezeid között van, birod ezt az asszonyt. Álmatlanságot fogadtál
házadba, a mint előtte megnyitád annak ajtaját. Ha nehéz asszonyt
őrzeni, ezt az egyet bizonyára nagyon nehéz leend. Egy egész ország
férfia, asszonya van összeesküdve, hogy őt megszabadítsa,
erőszakkal, csellel és vesztegetéssel fognak törekedni
megmenekülésén, tolvajkulcsot szereznek hálószobáidhoz, börtöneidet
kiássák, álomport kevernek esteli italod közé, megvesztegetik
leghívebb szolgáidat, s ha semmi méregnek nem volt rád hatása, a
legerősebb mérget töltik be szívedbe: könyörgő asszonyok könyjét. A
kincset elhoztam s átadom kezedbe. Allah azzal jutalmazza
fáradságomat, hogy kezeimet leveszi róla. Te őrizd tovább s rejtsd
el, a hova tudod. Legnagyobb baj rád nézve az, hogy meg nem
ölheted, a föld alatt legjobban lenne elrejtve. De neked vigyáznod
kell reá, hogy élve jusson a szultán küldötteinek kezébe, vagy ha
téged ajándékozand meg a nagyúr határtalan kegye azon választással,
hogy őt megöld, magad tehesd a selyemzsinórt nyakába. Addig is béke
veled és mindazokkal, a kik a próféta árnyékában bíznak.</p>
<p>E szavakkal kilépett Olaj bég a mellékszobába s bevezetvén a
herczegnét, annak kezét Hasszán kezeibe tevé, égre emelt ábrázattal
mondva:</p>
<p>– Allah tanum, hogy kezedbe adtam őt, gyermekével együtt!
<span class="pagenum"><a name="Page_214" id=
"Page_214">-214-</a></span></p>
<h2>ELLENTÉTEK.</h2>
<p>A herczegné ott állt azon ember előtt, kinek élete az ő
halálától függ.</p>
<p>Mária jól tudta azt: itt szánalomra nem lehete számítani. Ez
embertől kérni kegyelmet, annyi lett volna, mint arra kérni, hogy
haljon meg helyette.</p>
<p>Nyugodt, kiszenvedt arczczal állt a vezér előtt, kis gyermekét
karján tartva, s a mint az alvó kisded szőke aranyfürtös
fejecskéjét keblére hajtá, ő is fejére hajtá le arczát. Oly jól
illett szép orczájának az anyai gyöngédség kifejezése a méla búval,
a szende ragaszkodással.</p>
<p>Hasszán basa első pillanatra meg volt lepetve a hölgy
szépségétől, és sajnálkozva gondolt reá, hogy ezt neki meg kellend
ölni.</p>
<p>Olaj bég még egy jó tanácscsal kivánt neki szolgálni, s e
czélból közelebb lépett hozzá, hogy fülébe súghassa azt; de még
akkor is, mintha nem érezné elég bátorságnak a távolt, arab nyelven
adá tudtára szándékát.</p>
<p>– Legbiztosabban megőrizhetnéd e nőt, ha gyermekét elvennéd tőle
s külön záratnád el. Az anya bizonyára nem fogna elszökni gyermeke
nélkül.</p>
<p>Ghykáné nem értette ugyan e szavakat, de látta, mint inte
szemeivel a ravasz vén kisdede felé, s mily mohó tekintettel nézett
Hasszán, s mindinkább félve szorítá gyermekét kebléhez, a mint
látta, hogy közelebb lép hozzá. A szerencsétlen anya reszketett,
midőn Hasszánt mosolyogni látta gyermekére, a mint csak egy éhes
farkas tudna mosolyogni, ha azt az útfélen találta volna. Az
arczvonásokból sejteni látszott azon iszonyító gondolatot, melyet e
két férfi idegen nyelven beszélt, s kétségbeestében Azraëlére veté
fel szemeit, mintha azt remélné, hogy tán egy nő szivében
viszhangra találnak fájdalmai.</p>
<p>Az odaliszk úgy tett, mintha észre sem venné őt, s legkisebb
<span class="pagenum"><a name="Page_215" id=
"Page_215">-215-</a></span> gondja volna, hogy a jelenlevőket
figyelmére méltassa; midőn azonban Hasszán háladatosan ölelé meg a
béget az adott tanácsért, Azraële kicsinylő mosolylyal szólt
közbe:</p>
<p>– Úgy cselekesztek, mint a ki terhet visz a hátán, s hogy meg ne
görbüljön alatta, a mellére is terhet akaszt.</p>
<p>Hasszán kérdőleg tekinte kegyhölgyére, míg Olaj bég, ki nem volt
ahoz szokva, hogy asszonyok beszéljenek olyankor, midőn férfiak
tanácskoznak, megütközve nézett félvállról vissza.</p>
<p>Azraële hanyagul nyúlt el hanyatt a kereveten s csak úgy beszélt
az urakkal, egyik lábát a másik térdén lógázva.</p>
<p>– Jámbor Hasszán, te két bajt akarsz csinálni egyből,
elválasztod egymástól foglyaidat, hogy míg egyikre szemközt nézesz,
az alatt a másikat ellophassák a hátad mögül.</p>
<p>Hasszán zavarodtan tekinte Olaj bégre, az pedig hosszú ritka
szakállát simogatá, mosolyogva.</p>
<p>– Ha megengeded hölgyeidnek, hogy kérdezzenek, felelj nekik.</p>
<p>Azraële e szóra felugrott fektéből s vakmerően odalépett a
férfiak közé; sötét villogó szemeivel végig mérte a béget, s azzal
határozott, megdöbbentő hangon mondá:</p>
<p>– Igen is, hallgat rám Hasszán, s elsőbbséget ad minden barátai
felett, épen azért, mert asszony vagyok! a férfi csak tanácsot ad,
de az asszony szeret, s mielőtt a férfi gondolna a veszélyre, az
asszony már megsejtette azt, s míg a férfi ravaszszá vénül, az
asszony már úgy születik. Hasszán nagyon jól tudja azt, hogy mind
azok közt, a kik emberarczot viselnek, csak egy van, a kiben bízni
lehet, kinek szerelmét megtörni, gyűlöletét elaltatni India minden
kincse nem elég, ki virraszt, midőn ő alszik, s ha alszik, az ő
sorsáról álmodik, – s az én vagyok.</p>
<p>Hasszán igazat adott a delnőnek, a mennyiben vállait átkarolva,
magához voná.</p>
<p>– Ha őr kell e nőnek, álmatlan, megvesztegetlen, folytatá
Azraële, az leszek én. Csináltass számunkra egy hosszú <span class=
"pagenum"><a name="Page_216" id="Page_216">-216-</a></span>
lánczot, melynek egyik vége az én karomra, a másik az övére legyen
zárolva. Így a rab a porkolábhoz lesz lánczolva, s akár alszom,
akár ébren vagyok, tőlem meg nem menekülhet. Én jó őre fogok neki
lenni. Én ki nem bocsátom kezemből, sem őt – sem gyermekét.</p>
<p>A hölgy oly ördögi fenyegető arczczal mondá e szavakat, ajkait
beszíva s szemeit karikára nyitva, hogy Olaj bég szinte
visszarezzent tőle, míg Hasszán egészen el volt ragadtatva a hűség
e jeles példája által. Csak Mária arczán terült el édes nyugalom,
az odaliszk fenyegető szavaiból megértvén: hogy gyermekét nem
fogják tőle elválasztani.</p>
<p>Olaj bég összehajtá száraz mellén kaftánja két szárnyát, s hol
az egyik, hol a másik nőre pislantva, mondá Hasszánnak:</p>
<p>– Ám lássad, ha asszonyra bíztad az asszonyt.</p>
<p>Azzal kihátrált a szobából, megáldva annak mind a négy
szögletét, a kapuban minden szolgának, ki számára valamit tett,
nagy leereszkedéssel papirosba takargatott pénzeket osztott
(melyeket, mellesleg mondva, a midőn kibontottak, egy-egy réz
asper<a name="FNanchor_14" id="FNanchor_14"></a><a href=
"#Footnote_14" class="fnanchor">14)</a> volt mindegyikben) s
felülve gyékényes szekerébe, magára húzta annak leppentyűit,
meghagyva a kocsisnak, hogy addig hátra ne nézzen, a míg Buda várát
láthatja.</p>
<p>Hasszán még azon órában hivatá ötvösét, megparancsolva neki,
hogy készítsen rögtön egy négy sing hosszú lánczot ezüstből,
mindkét végére arany békókkal Azraële és Mária számára. Az ötvös
mértéket vett a két hölgy kezéről s estére készen hozá a vert
ezüstből készült lánczot, melynek békóit mesterséges nyitú
lakatokkal lehetett bezárni; azokat Hasszán basa saját kezeivel
kapcsolá a hölgyekére s a kulcsot, melylyel a lakatokat bezárta,
övébe tekergeté, számtalanszor megtapogatva, ha vajjon csakugyan
ott van-e még?</p>
<p>Ekkép elbocsátá mindkettőt Azraële hálószobájába. <span class=
"pagenum"><a name="Page_217" id="Page_217">-217-</a></span> Mária
tűrt mindent, lánczot, megalázást és durva szavakat, hogy gyermekét
ölelheté. Lefekvék nyugodtan a kerevetre, a mennyire a láncz
engedé, Azraëlétől távol, gyermekét túl tevé magán s szép kezeit
imára kulcsolva, annak ártatlan feje fölött imádkozék Istenhez
buzgó szívvel; férjére gondolt és atyjára, emlékébe hozá barátai
vigasztalásait s gyermekét keblére ölelve, nyugodtan
elszenderült.</p>
<p>Az odaliszk könyökére emelkedve nézte, mint alszik el társnéja,
a kis gyermek szép kövér kezeit oda tevé anyja nyakára, az
ártatlanság és isteni bizalom mosolygó álma ült mindkettőnek
arczán.</p>
<p class="center">* * *</p>
<p>Éjfélen túl járhatott már az idő, midőn a kis gyermek neszezni
kezdett. Sírása legelső hangjára felébredt Mária, s a mint kezét
megmozdítá, megcsörrent rajta a láncz. Erre fölpillanta
Azraële.</p>
<p>– Rossz álmaid vannak, úgy-e? kérdé az odaliszk Máriától. A
lánczcsörrenés fölébreszt.</p>
<p>– Gyermekem sírása ébreszt fel; szólt Mária szeliden, s kisdedét
keblére voná s míg az kis kövér kezeivel anyja szép bársony keblét
ölelé, a legédesebb forrásból szíva az élet nedvét, a fiatal anya
oly mondhatlan gyönyörrel tekinte rá, nevetett, mosolygott, szájába
fogta a gyermek picziny ujjacskáit, mik arczán tévedeztek s hangos
csókokat csattanta kövér, piros orczácskáira. Nem jutott ekkor
eszébe sem láncz, sem börtön.</p>
<p>Azraële valami dæmoni fájdalmat érze szívében. Azon irigység az,
melyet a szerencse ölében ringatott érez, ha egy megtört
szerencsétlenhez hasonlítja magát lelkében, s látja, hogy az
nálánál boldogabb.</p>
<p>– Miért örülsz oly igen? kérdé kigyózó szemöldökkel nézve az
asszonyra.</p>
<p>– Mert gyermekem nálam van.</p>
<p>– De el van tőled véve az egész világ.</p>
<p>– Ő több nekem, mint az egész világ. <span class=
"pagenum"><a name="Page_218" id="Page_218">-218-</a></span></p>
<p>– Még férjednél is több?</p>
<p>Mária gondolkozott egy perczig, azután felelet helyett még
erősebben szorítá keblére gyermekét s ajkait homlokára nyomta.</p>
<p>– Soha sem voltál anya? kérdé akkor Azraëléhez fordulva.</p>
<p>– Soha; rebegé az odaliszk, s önkénytelen sóhaj emelé
keblét.</p>
<p>Mária arczán meglátszott, mint sajnálja ezt a szegény némbert.
Azraële észrevette e pillanatot, s szívét sértette az, hogy őt
sajnálják.</p>
<p>– Nem tudod-e, hogy ti mindketten meg fogtok halni? kérdé tőle
elsötétült arczczal.</p>
<p>– Készen vagyok reá.</p>
<p>– S nem borzadsz vissza e gondolattól? gyermeked nyakát selyem
zsinórral fogják összehurkolni, s úgy akasztják őt holtan kebledre
s azután tégedet fojtanak meg s letesznek mindkettőtöket a sírba, a
hideg földbe.</p>
<p>– Egy jobb világban ismét látni fogjuk egymást; szólt buzgó
áhitattal Mária.</p>
<p>– Hol? kérdé bámuló tekintettel Azraële.</p>
<p>Mária szent bizalommal emelé karjaira csecsemőjét s szemeit
felvetve, mondá:</p>
<p>– Az Isten magához vesz bennünket.</p>
<p>– S mi szüksége Istennek reátok?</p>
<p>– Ő atyja a szenvedőknek s jutalmat ad azoknak a túlvilágon, a
kik itt alant bántalmat tűrtek.</p>
<p>– S ki mondta ezt neked?</p>
<p>Mária keblére tevé kezét s ihletten felelt:</p>
<p>– Szívembe van írva.</p>
<p>Azraële zavartan tekinte e nőre. Hisz a szívben annyi titkos szó
van írva; miért, hogy nem tudja mindenki olvasni? Ő is hallott
olykor rejtélyes hangokat, de kiáltó szavak voltak azok a
pusztában, keble sivatagján, nem lakott abban szerelem, mely
megmagyarázta volna azoknak értelmét. <span class=
"pagenum"><a name="Page_219" id="Page_219">-219-</a></span></p>
<p>Mária letevé ismét gyermekét a kerevet szélére.</p>
<p>Azraële nyugtalan kebellel szólt hozzá:</p>
<p>– Ne tedd gyermekedet oda, könnyen leeshetik. Tedd kettőnk
közé.</p>
<p>Mária megfogadta az ajánlatot s kisdedét odahelyezé maga és
Azraële közé.</p>
<p>A gyermek öntudatlan ösztönnel bújt oda anyjához, annak éji
öltönyébe rejtve el orczáját. Azraële felsóhajta magában: «miért
nem téveszti el anyját, miért nem jön én hozzám!»</p>
<p>Nem sokára csendes álom szállt anya és gyermek szemére, egymást
ölelve aludtak mind a ketten s ha olykor nyöszörgött a kisded,
Mária is elkezde suttogni álmában megnyugtató szavakat, s ha
gyermeke leverte magáról a takaróját, betakarta szépen álmában, a
nélkül, hogy tudna róla valamit.</p>
<p>Azraële félkarjára emelkedve nézte sokáig az alvókat; az ő
szemeit kerülték az álom tündérei. Úgy látszott ott félig reájok
hajolva, mint a halál halvány angyala, kit kérlelhetlen ura elkülde
áldozataiért s ki láttokra elfeledi küldetését.</p>
<p>Végre lassanként, vigyázva, hogy neszt ne költsön, oda közelíte
arczával a gyermek arczához, s a mint annak szép hosszú szeme
pillái le voltak csukódva, egy könnyű csókot nyomott szemére.</p>
<p>A megcsókolt kisded elkezde sírni, melyre anyja még mindig
álmában közelebb voná őt, karjaival elfedte, s arczát megcsókolá,
mire a gyermek nyögve elhallgatott.</p>
<p>– Miért nem sír akkor, ha anyja csókolja? kérdé magában az
odaliszk.</p>
<p>A mint a hajnal első sugara a magas ablakon besütött, fölébredt
Mária s kezeit kis gyermeke fején összekulcsolva, elkezde
imádkozni.</p>
<p>Azraële nézte őt sötéten.</p>
<p>Midőn Mária elvégzé imáját, akkor gyermeke kis kezeit
<span class="pagenum"><a name="Page_220" id=
"Page_220">-220-</a></span> is összetevé, mintha tudná, hogy az, ki
a néma szívre hallgat, a gyermek gagyogását is megérti.</p>
<p>– Mit cselekszel? kérdé tőle Azraële, ki álmatlanságtól
bágyadtan feküvék a közös kereveten.</p>
<p>– Imádkozom.</p>
<p>– Hisz néma vagy.</p>
<p>– Csak lelkemben mondom az imát.</p>
<p>– S van a ki meghallja azt?</p>
<p>– Az Isten! szólt Mária kezével égre mutatva. Te nem szoktál
imádkozni soha?</p>
<p>– Miért imádkozzanak a nők? Nekik nincs sorsuk. Velök az
történik, a mit uraik akarnak, ha uraik boldogok, ők is azok, ha
uraik elvesznek, ők is elvesznek. Ez sorsuk a földön, s tovább
nincsen semmi. Nekik Allah nem adott lelket, hogy az életen túlról
legyen gondjuk. A paradicsomban elvégzik az ő kötelességeiket a
húrik, a kik örökké fiatalok maradnak. A nők lehellete az őszi
köddel elvész, mint a holt állat párája, s rájok Allahnak semmi
gondja.</p>
<p>Mária oly félreismerhetlen szánalommal tekinte e nőre, ki
rosszabbnak akart látszani, mint a milyen volt.</p>
<p>Azraële közelebb csúszott hozzá fektében.</p>
<p>– És te azt hiszed, hogy van valaki, a ki meghallgatja azt, a
mit a férgek mondanak, a mit a madarak csevegnek, a mit az
asszonyok imádkoznak?</p>
<p>– Valóban van; monda az ifju keresztyén nő; térj hozzá, és
jóságát érezni fogod.</p>
<p>– Hogy lehet az? Minő szertartás kivántatik hozzá, hogy engem
észrevegyen?</p>
<p>– Nem elég az összetett kéz és a becsukott szem. Szükség, hogy
szívedből érezd, a miért könyörögsz, s lelkedből hidd, hogy azt meg
fogod nyerni.</p>
<p>Azraële arczát könnyű pir futá el. Hirtelen térdre veté magát
kerevetén s összetett kezeit keblére szorítva, rebegé félig
hallhatóan:</p>
<p>– Isten! adj nekem egy pillanatot életemben, melyben azt
mondhassam: boldog vagyok. <span class="pagenum"><a name="Page_221"
id="Page_221">-221-</a></span></p>
<p>Még csukva tartá szemeit, a midőn felnyílt a hálószoba ajtaja, s
belépett rajta nagy titkolódzva a hárem legvénebb duénája, Hayat,
egy összetöpörödött aggcsont, hajdan Hasszán pasa első kegyencze,
most a kegyencznők szolgálója és titkos megbizottja, ha úgy jön a
sor.</p>
<p>Azraële félrehajolt, kilátva a duéna arczából, hogy az számára
hozott izenetet, mire ez mellélépett s körültekintve, ha nem lesi-e
ki valaki, odahajolt Azraële füléhez, még tenyerével is eltakarva
száját, nehogy egy áruló hang elszabadulhasson abból, a mit csak
neki kell hallani, s néhány szót súgott fülébe.</p>
<p>Az odaliszk meghallva e szókat, örömtől kigyuladt arczczal
szökött fel helyéből, térdre emelkedék, oly tiszta, oly boldog
mosoly derült végig arczán, szemeiben mondhatlan gyönyör könyei
reszkettek. Kezei önkénytelen borultak össze hullámzó keblén, ajkai
valami néma imát látszottak mondani.</p>
<p>Valami nagy, szokatlan öröm érte őt, öröm, mely után örökké
vágyott, de melyet remélni nem mert soha, boldogság, melyre azon
perczben gondolt, melyben legelőször imára nyitotta ajkát egy
láthatatlan lényhez, ki a mohamedán hölgynek csak mostoha atyja,
mert számára nem tart túlvilágot; s mely azon perczben teljesült,
midőn imádkozott érte.</p>
<p>Örömével alig birva, fordult az odaliszk társnéjához, ki
hallgatva, értetlenül nézett reá s megszorítá kezét halkan, de erős
meggyőződéssel mondva:</p>
<p>– Tehát mégis van, a ki meghallgatja, a miért imádkozunk.</p>
<p>Mária felfohászkodék, az ő imái gyermekeért szálltak a magasba,
és a kihez szálltak, oly közel volt hozzá!…</p>
<p>Azraële vidáman kezdé felölteni ruháit, s segíté Máriát is
felöltöztetni, azután elküldé a duénát Hasszánhoz azon izenettel:
hogy ma ismét imádkozni menend a vén dervis mecsetjébe, mert
Hasszánról álmodott.</p>
<p>Nemsokára maga jött hozzá Hasszán, leoldá kezéről az
<span class="pagenum"><a name="Page_222" id=
"Page_222">-222-</a></span> arany békót, mely őt Máriával közös
lánczra fűzte, s eléparancsolva palankinját, elbocsátá őt a vén
dervishez, a herczegnét pedig lánczánál fogva saját szobájába
vezette, gyermekével együtt; ott leült maga vánkosára, olvasóját
övéből kihúzva s mormogta a naáma első imáit, bárhová indult, a
herczegné láncza végét szüntelen kezében tartva.</p>
<p>Már akkor nagyon ráért a vezér az imádkozásra, mert a
csatavesztés óta senki sem látogatá őt; a szultán küldöttei, a
vármegyék könyörgő népe, az idegen követek, az alattvaló basák, a
kolduló barátok, mind, mind úgy elmaradtak küszöbétől, mintha már
meghalt volna.</p>
<p>Első nap megdöbbenté e jelenség, másnap azonban parancsolatot
adott ajtóőreinek, hogy hét napig senkit szine elé ne bocsássanak.
Így legalább azt hitetheté el magával, hogy ha senki sem látogatja,
az mind saját tilalma miatt történik.</p>
<p>Azt tudta jól, hogy egy halálitélet már alá van írva, és hogy az
kettőjük közül egyet illet, vagy a fejedelemasszonyt, vagy őtet, a
hol kettőjük árnyéka összeért s kettős sötétséget vetett, a
halálangyal Izrafil ott állt kihúzott pallosával!</p>
<p>Hasszán jól tudta ezt, s görcsösen szorítá markába az ezüst
lánczot, melyre a fogoly volt fűzve, kit élte váltságdíjául
vetend.</p>
<h2>SZERELEM TÉVEDÉSEI.</h2>
<p>Ama siralmas jelenet után, melyben Erdély asszonyai hasztalan
idéztek elő könyeket és szégyenpirt férjeiknek arczaira, csak egy
kebelben maradt még csillagsugára a reménynek. A szép Béldi Aranka
volt az, ki midőn mindenkinek szeme saját könyeivel volt tele,
tudott biztató szavakat suttogni barátnéjához, s midőn mindenki
elhagyá, utolszor ölelte meg és erős hittel mondá neki: «ne félj,
megszabadítunk». <span class="pagenum"><a name="Page_223" id=
"Page_223">-223-</a></span></p>
<p>Erdély ifjai is mondták ezt: «ne félj, megszabadítunk», de a
sors vakot vetett, a lesben állt alakosok csak a kiséretet fogták
el, nem a foglyot, s kárba dőlt a szép fáradság.</p>
<p>Béldi Aranka azonban anyjától elkérezve elment Gernyeszegre
barátnéját, Teleki Flórát meglátogatni, ott a két nemes hajadon
összebeszélt, hogy ők irni fognak két levelet ismerőiknek
Magyarországra.</p>
<p>Mind azon hang, melyen a levelek írva voltak, mind pedig a
személyek, kikhez intéztettek, erősen rajzolják e két szűz
jellemét. Az egyik írt Thökölinek, a másik Feriz bégnek: hogy
melyik ide, melyik amoda? azt mondanunk sem kell.</p>
<p>Midőn készek voltak leveleik, felolvasták egymás előtt.</p>
<p>Teleki Flóra levele így szólt Thökölihez:</p>
<p>«Kegyelmes jó uram! Azon eset, hogy én soraimat kegyelmedhez
intézem, mutatja azon végső állapotot, melyben el kell takarnom az
arczpirulást s felkeresnem kegyelmedet, kit kerülnöm illenék. De
élet és halál forog kérdésben. Emlékezzék kegyelmed vissza azon
pillanatra, midőn a rumniki kastélyban három hajadont látott
egymást átölelve, kik közül egyik én valék. Akkoron mi egymásnak hű
barátságot esküvénk s részvevőst egymás sorsában. Egy közülünk e
perczben a halál révén áll, s az Sturdza Mária, kinek balsorsa nem
lesz ismeretlen kegyelmed előtt, s nem első út ez, melyet
megkisérténk az ő megszabadítására, – de utolsó. Kegyelmed hatalmas
és nagyeszű férfiu, ki sokat tehet a szultán előtt, s nem egy
alkalma van segíthetni ott, hol másnak ereje megtörött. Kegyelmed
előttem úgy áll mindenha, mint derék, becsülésre méltó lovag, s
hogy egyenesen kegyelmedtől van a legnagyobb bizalmam a boldogtalan
moldvai fejedelemné megszabadítását várni, eléggé bizonyítja,
mennyire felette áll kegyelmed becsülésemben mindazoknak, a kiket
ismerek. Cselekedje kegyelmed, hogy e becsülést egy forró áldással
is tetézhessem, mely egy szívből sem jött igazabban érezve, mint
jöend</p>
<p class="right">Teleki Flóráéból.» <span class="pagenum"><a name=
"Page_224" id="Page_224">-224-</a></span></p>
<p>Flóra a leghelyesebben számolt. Thököli a szultán legmagasabb
kegyében állt akkor, ismeretségben volt basákkal és vezérekkel, s
gyakran egy odavetett szó tőle többet segített, mint mástól a
hosszú könyörgés. S nagyon jól ismeré jellemét Flóra, midőn épen ő,
kit Thököli annyira megbántott, folyamodott annak nagylelkűségéhez,
bizonyos lehetvén felőle, hogy épen e miatt, bárhol legyen is
Thököli, nem ismerend előbbvaló kötelességet, mint egy hölgy
kérelmét teljesíteni, ki iránt ezáltal nemes nagylelkűséget,
mintegy lovagias elégtételt tanusíthat, s épen akkor, midőn a
megszabadítandó nő ugyanaz, ki elválásuknak oka volt.</p>
<p>Aranka összevissza csókolá barátnéját, midőn levelét elolvasá, s
azután elkomorult.</p>
<p>– Oh az én levelem nem lesz ilyen szép, szégyenlem
megmutatni.</p>
<p>Flóra kedves szemrehányással tekinte barátnéjára, mire Aranka
átengedé levelét Flórának, piros rózsává pirulva, míg az azt végig
olvasá.</p>
<p>«Nemesszívű Feriz! Mikor még mindketten gyermekek voltunk, akkor
te azt állítád, hogy szeretsz (itt utána tevé zárjel között a
leányka: «mint testvéredet», s nagyon jó volt, hogy zárjel közé
tette), ha emlékezel még e szóra, most bizonyítsd be azt.
Legkedvesebb barátném Sturdza Mária Budán van, Hasszán basa
fogságában. Nekem nincs reményem másban, mint te benned, hogy őt
kiszabadítod. Te rólad annyi szépet hallottam. Ha látni fogod őt, a
kiért könyörgök, esdeklő arczával, kisírt szemeivel, gondold,
mintha én volnék ott, s ha vissza adod őt nekem, s keblemre ölelve
őt, mosolygó szemébe nézhetek, én is rád fogok gondolni.</p>
<p class="right">Béldi Aranka.»</p>
<p>A leánykák meghitt nemes szolgákra rábízták a leveleket,
elküldve az elsőt Temesvárra, hol akkor Thököli időzött, a másikat
Feriz béghez, ki még Budán feküdt betegen.</p>
<p>Thökölit épen esti lakománál érte az izenet. A mint a
<span class="pagenum"><a name="Page_225" id=
"Page_225">-225-</a></span> levelet megkapva elolvasá, letevé
poharát, kardot kötött s azt mondva társainak, hogy egy kis
kalandra indul, lovára ült s eltünt a városból.</p>
<p>Feriz bég még lábbadozó félben feküdt kerevetén, egészsége, mint
erős testalkatuaknál szokott, igen nehezen tudott helyreállni, s a
legkisebb balhir, mely a törököket érte, oly izgatottságba tudta
hozni, hogy minduntalan visszaeséstől lehetett félni; úgy hogy
végtére csak azért nem eresztének a körüllevők semmi hirnököt
hozzá, hogy fel ne háborítsa, mert mikor azt hitték, hogy jó hirt
hoznak is neki, ő mindig úgy ki tudta annak keresni rossz oldalát,
hogy minden ujság valódi méreggé vált reá nézve. Utóbb görög orvosa
úgy tett, hogy minden levelet, a mi Ferizt érdeklé, maga olvasott
el, még az apjától irottakat is, s ha a legkisebb izgató tárgy
fordult elő azokban, meg sem említette érkeztöket Feriz bég előtt;
különösen bosszantá Ferizt minden irat, a mely nőtől érkezett,
ezeket egyenesen visszaküldék.</p>
<p>Ilyenformán Aranka levele is könnyen az elnemolvastatás sorsára
jutandott, ha annak átadása Biró Gergely uramra nem lett volna
bízva, egy hirneves lófő székelyre, a kit méltó volt arról a becses
tulajdonságáról ismerni, hogy ha valahová küldték, akármint tehette
szerét, oda ugyan elment, s ha azt mondták neki, hogy magának a
török szultánnak adjon át valamit, befurakodott hozzá, és hiába
volt minden kérés, minden ijesztgetés, vele magával kellett neki
beszélni, ha mindjárt a fejét leütötték volna is.</p>
<p>Ez a derék Biró Gergely tehát egy napon megjelenik Feriz bég
kioszkja előtt s kérdezi, hogy be szabad-e menni?</p>
<p>E szóra kilép hozzá egy szerecsen s galléron fogva bevezeti egy
szobába, hol valami tűzhelyen egy felkötényezett ember főzött
fekete leveket mindenféle görbenyakú üvegekben.</p>
<p>A szerecsen bemutatá Gergelyt a doktornak, mint hirnököt.
<span class="pagenum"><a name="Page_226" id=
"Page_226">-226-</a></span></p>
<p>– Hogy hínak? kérdezé az mérges pofával tekintve félvállról a
góbéra, s kitelhetőleg ijesztő képeket metélve rá.</p>
<p>– Biró Gergelynek, felele a székely, kétszer is bicczentve
fejével, hogy úgy van.</p>
<p>– Gergely, Gergely, mit akarsz?</p>
<p>– Feriz béggel akarok beszélni.</p>
<p>– Én vagyok az, mit hoztál?</p>
<p>Gergely csunyául félrehúzta a száját e szóra, mindjárt gondolva,
hogy ez nem jó kimenetelre készül, mert a hogy ő előtte Feriz béget
leirták, ahhoz ugyan az előtte álló alak sehogy sem
hasonlított.</p>
<p>– Levelet hoztam – egy szép leánytól.</p>
<p>– Adsza szaporán s aztán eredj.</p>
<p>Gergely körülhányta magán a zekéjét, hogy a tarisznyájához
juthasson, de a míg benne kotorászna, oly okos volt, hogy a levél
tartalmát szépen kihúzta a borítékból, s csak azt nyujtá át üresen
az orvosnak.</p>
<p>– Jól van Gergely, most elmehetsz; szólt az nyájasan, s az
átnyujtott papirt a nélkül, hogy felbontaná, bele dugta a
kandallóba, egyik retorta alá gyujtva vele.</p>
<p>– Hát itt így szokták elolvasni a levelet? kérdé fejét
megvakarva Gergely, s az ajtó felé somfordált, ott pedig ismét
megállott, s a mint féllábbal kinn volna, belenyúlt könyökig a
szűre ujjába, s kikotorászott belőle egy boglárt s azt két ujja
közé fogva mondva: Nini! ezt a boglárt itt találtam nem messze az
úton, talán Feriz bég vesztette el.</p>
<p>Az orvos elvevé a pompás rubintos ékszert, s miután meggyőződött
felőle, hogy azt csakugyan valamely főúrnak kellett elvesztenie,
azt mondá, hogy majd mindjárt megmutatja Feriz bégnek.</p>
<p>– Né! hát nem kend Feriz bég? kiáltá rá a góbé.</p>
<p>Az orvos elnevette magát.</p>
<p>– Gergely, Gergely, ne tréfálj én velem. Én vagyok a szakács, s
ha megszeretlek, itt marasztallak ebéden. <span class=
"pagenum"><a name="Page_227" id="Page_227">-227-</a></span></p>
<p>Gergely nagyszerű orrokat fintorított a doktor főzelékeire.</p>
<p>Az orvos ezzel bevitte a boglárt Feriz béghez, meghagyva az ott
maradt szerecseneknek, hogy semmiből se igyanak, a mi ott üvegben
áll, mert meggebednek tőle.</p>
<p>Kevés idő mulva nagy csodálkozással tért vissza az orvos, s
levont szemöldökkel neki állt Gergelynek, s olyat kiáltott rá, hogy
maga is megijedt bele.</p>
<p>– Hol vetted azt a boglárt?</p>
<p>– Hát hol vettem? szólt Gergely vállat vonva, kinek nagyon
tetszett az, hogy őtet meg akarják ijeszteni.</p>
<p>– Megmondod-e hamar?</p>
<p>– Ma nem.</p>
<p>– Nem-e? kérdé neki agyarkodva az orvos.</p>
<p>– Kendnek nem, ha kerékbe törnek is.</p>
<p>– Talpadra veretek.</p>
<p>– Ha karóba huzatnak, sem!</p>
<p>– Ember! Gergely! Ha engem megharagítasz, megitatok veled egy
pint orvosságot.</p>
<p>– Ide vele hát, na! kiáltá Gergely tűzbe hozva, s odaugratott az
orvosságos üvegek közé, s egyet felkapott közülök, hanem annyi esze
volt, hogy az alkoholt választotta ki s kirántva a dugóját, olyat
hörpentett belőle, hogy maradt is benne, nem is.</p>
<p>– Hagyj benne valamit, kutya! jajveszékelt az orvos, elkapva
tőle az üveget; s ne idd ki mind.</p>
<p>– Megiszom én az egész patikáját, de nem szólok, ha nem
akarok.</p>
<p>Az orvos látta, hogy emberére akadt.</p>
<p>– Hát Feriz bég előtt fogsz-e szólani?</p>
<p>– Az igazi előtt akármennyit.</p>
<p>Az orvosnak mit volt tenni mást, mint kinyitni Feriz bég ajtaját
Gergely előtt s betaszítani rajta a követet.</p>
<p>Feriz bég ott ült a kereveten: halvány arczán valami lázas
pirosság égett, még mindig kezében tartá a boglárt, szemeit reá
függesztve; ugyanazon boglár volt az, melyet <span class=
"pagenum"><a name="Page_228" id="Page_228">-228-</a></span> ő Béldi
Arankának adott, midőn még mindketten gyermekek voltak.</p>
<p>– Hogy jutottál ez ékszerhez? kérdé Feriz szelid, bánatos hangon
a hirnöktől.</p>
<p>– A kinek te adtad, az adta nekem, hogy elhidd, miszerint ő
külde hozzád.</p>
<p>Feriz bég felvillanyozva kelt fel e szóra helyéről.</p>
<p>– Ő külde tégedet hozzám? Ő? Emlékezik rólam? gondol reám
valaha?</p>
<p>– Levelet küldött számodra általam.</p>
<p>Feriz bég reszketve nyujtá ki kezét.</p>
<p>– Hol van a levél?</p>
<p>– A tűzbe vetettem; szólt közbe az orvos.</p>
<p>– Hogy merészelted azt tenni? kiálta haraggal Feriz.</p>
<p>Az orvos nem ijedt meg.</p>
<p>– Én orvosod vagyok s egészségednek árt minden levél.</p>
<p>– Panajot! Te vakmerő vagy! ordítá Feriz biborvörösre gyuladt
arczczal, s olyat ütött az asztalra öklével, hogy minden orvosság
leesett róla.</p>
<p>– Ne haragudjál, uram; szólt Gergely kétfelé törülve bajszát,
míg Panajot hidegvérrel szedé fel a legurult phiolákat és
katulyákat a szőnyegről; nem a levelet égette el a derék ember,
csak a borítékját. Volt annyi eszem, hogy a belsejét nem bíztam
rá.</p>
<p>E szóval elővoná táskájából a negyedrész ívre irt levélkét, s
odanyujtá azt Feriznek, ki mielőtt elolvasná, csókjaival halmozá el
a kedves kéz vonásait, míg Panajot uram elbámulva szólt
Gergelyhez:</p>
<p>– Ejnye te ravasz Gergely, máskor ha jösz, mindenestől tűzbe
vetlek.</p>
<p>Gergely pedig gyönyörködve legelteté szemeit az ifjú arczán, míg
az a levelet elolvasá.</p>
<p>Mintha a lelket cserélték volna ki benne, mintha a szenvedések
országából egyszerre a paradicsomba lépne, mosolyra, gyönyörre vált
az ifju arczán minden vonás. Mentül tovább olvasott, szemei annál
jobban ragyogtak, s <span class="pagenum"><a name="Page_229" id=
"Page_229">-229-</a></span> midőn az utolsó szóhoz ért, szívéhez
szorítá a lapot, a legnagyobb gyönyör kifejezésével, s ott tartá
azt sokáig, szemeit mintegy boldog álomban lecsukva, mintha azért
hunyná be, hogy más tárgyat ne lásson, a midőn az ő arczát idézi
lelke elé.</p>
<p>Panajot uram bámult, azt gondolván, hogy betegének valami baja
lett s Gergelyre förmedt fogcsikorgatva:</p>
<p>– Micsoda ördöngős irást hoztál te Gergely?</p>
<p>Feriz ezalatt mosolyogva integete fejével, mintha valamely
látott képnek köszöntgetne s lágyan suttogá:</p>
<p>– Úgy leend, úgy leend.</p>
<p>– Uram, te rosszul vagy; szólt hozzá az orvos.</p>
<p>Feriz bég föltekinte, s arcza kigömbölyült.</p>
<p>– Én? nagyon is jól vagyok. Vidd asztalomról orvosságaidat s
hozass nekem bort és drága ételeket, a mi a szájnak és szemnek
kedves, a lelket és az ínyt gyönyörködteti. Hivass zenészeket s
nyittasd fel a kapumat. Virágokat rakass ablakomba, virágillattól
részegen jőjjön a szellő hozzám. Mindenki vigan legyen körülem, ma
születtem én másodszor.</p>
<p>Panajot azt hivé, hogy betege eszén kívül van, ez azonban
életvidoran kelt föl fekhelyéről, lehányta magáról meleg gyapju
öltönyét, könnyű selyem ruháit ölté helyettök magára, patyolat
turbánt kötött a meleg bolyhos shawl helyett, melyben feje izzadt,
s ki addig minden mozdulatnál morgott, panaszkodott, oly könnyű
lett egyszerre, mint a madár, gyors léptekkel járt végig termében,
büszkén hordozta arczát, melyről egy percz alatt eltünt a kór
halványsárga szine, s szemei villogtak, mint a tűz.</p>
<p>Panajot nem birta mire vélni e változást, szentül kezdé hinni,
hogy veszélyes paroxismusba esett, s ebbeli ijedtében bekurjantá a
bég cselédeit. A vén egyiptomi ajtóőr, egy fiatal nubiai vadász, s
chinai szakács egymás lábát taposva, rohantak be e kiáltozásra.</p>
<p>Feriz bég legénykedő tréfával állta útjokat, mielőtt az orvos
szólhatott volna velök. <span class="pagenum"><a name="Page_230"
id="Page_230">-230-</a></span></p>
<p>– Te Ali, szólt a vén ajtóőrhöz, menj a mecsetbe s oszd ki ez
erszény pénzt a koldusok és dervisek közt, hogy adjanak hálát
Allahnak meggyógyulásomért. Te készíts ebédet tizenkét ember
számára, borról, virágokról és énekesekről is gondoskodva; te hozd
elő legtüzesebb paripámat, s tedd rá ünnepi czafrangjait, és ti
többiek fogjátok meg ezt a jámbor orvost s csukjátok be orvosságai
közé, hogy ki ne jöhessen onnan, s hívjátok fel barátaimat, a kik
ismerőseim, mind; mondjátok, hogy meggyógyulásom ünnepét fogjuk
ülni.</p>
<p>A szolgák újjongatva fogadták Feriz rendeleteit s legelébb is
betuszkolák a jó Panajotot orvosságfőző konyhájába, azután
szétszaladtak a parancsolatokat teljesíteni.</p>
<p>Feriz akkor kézen fogá az izenethozó székelyt s megrázva jobbját
férfiasan, szilárd hangon mondá neki:</p>
<p>– Te addig maradj nálam, míg úrnőd parancsát teljesítem. Mert
parancs az nekem, és teljesítve fog lenni.</p>
<p>A lovászok ekkorra előhozták a paripát. Tüzes fehér arab mén
volt az, tízszer nyugtalanabb a hosszú pihenés miatt, egy perczig
sem volt egy lába is nyugton, ketten fogták a fejét, s mégis alig
birták tartani, kerekre nyílt rózsaszinű orrlyukain fújta a forró
gőzt, fehér sima szőrén keresztül látszott a telivér piroslása.</p>
<p>A szerencsétlen Panajot kidugta fejét officzinája kerek ablakán,
s onnan nézte rimánkodva, mint ül fel betege most mindjárt a
táltosra, ki nehány órával ezelőtt, ha csak az ajtót becsapták is,
arról panaszkodott, hogy a feje ezerfelé szakad.</p>
<p>A paripa rúgott, kapálózott, az orvos sírva könyörgött a
körülállóknak, hogy ha van bennök becsületérzés, ne hagyják a béget
erre a griffmadárra ülni. Kinevették. Feriz oly könnyen, mint a
szöcske, veté fel magát a nyeregbe. A két lovász elereszté a
kantárszárat, a paripa felágaskodott egyenesre, s két lábon ment
néhány lépést szökellve. Ekkor a bég belevágta éles kengyelvasát, s
a mén hangosan <span class="pagenum"><a name="Page_231" id=
"Page_231">-231-</a></span> fölnyerítve, levágta szügyébe a fejét,
s nyargalt előre, mint a villám.</p>
<p>Az orvos siránkozva nézett utána, minden perczben várva, hogy
Feriz holtan esik le lováról, az pedig ült a nyeregben, a hogy
mindig szokott, mintha hozzá volna nőve. Midőn az út felkanyarodék
a várba, arra fordítá a kantárszárat s eltünt az utána bámulók
szemei elől.</p>
<p>Nehány percz mulva a várudvaron volt a lovag. A vezér elé kiván
bocsáttatni s azon választ nyeré, hogy az most senkit sem akar
elfogadni. Helyette kedvencz eunuchjaihoz fordult. Tele erszénynyel
jött a várba, üres erszénynyel ment vissza, de mindent megtudott, a
mire szüksége volt.</p>
<p>Hogy Hasszán a fogoly fejedelemnét Azraëlével őrizteti, a két
hölgyet kezeiknél fogva egymáshoz lánczolva; hogy nagyon fél minden
embertől, nehogy ellopják tőle a herczegnét, de annál jobban bízik
a kedvencz odaliszkban. Hogy éjjel tízszer is felkel sorban járni a
termeket, ha nem lopózott-e valaki a palotába? s a mióta Mária
kezei közt van, sem bort nem iszik, sem mákonyt nem szí, és ételt
senki kezeiből el nem fogad, mint kedvencz hölgyeéből.</p>
<p>Feriz bég eleget tudott. Ismét lovára ült s visszanyargalt
kioszkjához, útközben a szomszéd mecsethez érve, ott lováról
lekiált a vén dervishez, ki szavára rögtön megjelent.</p>
<p>– Mondd meg annak, ki helyetted engemet meg szokott látogatni,
hogy holnap reggel látni akarom és beszélni vele.</p>
<p>Ezzel néhány aranyat vetett a dervisnek s elvágtatott.</p>
<p>A dervis bámulva nézett utána s felszedve az aranyokat, rögtön
felkullogott a várba, egész éjjel ott ólálkodott a kapuk előtt,
korán hajnalban találkozék Hayáttal s elmondá neki az izenetet
Azraëléhez.</p>
<p>Ez volt azon örömhír, mely az odaliszk legelső imájára érkezett,
s mely őt oly boldoggá tevé!…</p>
<p class="center">* * *</p>
<p><span class="pagenum"><a name="Page_232" id=
"Page_232">-232-</a></span></p>
<p>Másnap reggel meghagyá szolgáinak, hogy senkit be ne bocsássanak
hozzá, a vén dervist kivéve, s a mint ezt belépni látták, zárjanak
be minden ajtót.</p>
<p>Nemsokára megérkezék Azraële kisérő rabszolgáival a mecsethez, s
néhány pillanat mulva, hogy annak rostélyai mögé eltünt, megjelent
a vén dervis alakja az utczán, mankóján biczegve a míg a kioszkhoz
ért. Feriz bég észrevette őt ablakán keresztül s kikülde mindenkit
szobájából, hogy vele egyedül maradhasson.</p>
<p>A dervis benyitott hozzá, az ajtót bezárta maga mögött, a
szőnyegeket leereszté és azzal leszórta magáról ál-szakállát,
ál-köntösét, s ott állt Feriz bég előtt reszketve, pirulva,
szemlesütve – az odaliszk.</p>
<p>Feriz bég kerevetén ült, legpompásabb öltözetében.</p>
<p>Soha sem volt az ifju oly szép, mint most. A hosszú betegség
gyengéd halványságot ada arczának, melyre a visszatért egészség és
öröm rózsákat kezde festeni. Hajfürtei török szokás ellenére nem
voltak lenyirva, hanem hosszú omlatag fürtökben göndörültek
vállaira; finom metszésű ajkain boldogság volt kifejezve, mintegy
meghazudtolásaul az összevont szemöldökben ülő gondnak.</p>
<p>Azraële úgy állt előtte, mint egy szemérmes hajadon, kinek arcza
először van leleplezve férfi előtt.</p>
<p>– Hivattál, rebegé halkan, és im eljöttem hozzád.</p>
<p>– Kérni akarok tőled valamit; szólt Feriz, félkönyökére
nyugtatva fejét.</p>
<p>– Éltemet kérd! viszonzá hévvel az odaliszk, s lábaidhoz teszem;
és remegve omlott e szavakkal a kerevet lábaihoz, melyen az ifju
ült.</p>
<p>– Nem kevesebbet kérek tőled, mint életedet. Egykor azt mondád
nekem, hogy szeretsz. Igaz-e még ez most is?</p>
<p>– Lehet-e téged szeretni s meg nem halni a szerelemmel?</p>
<p>– Mondád akkor, hogy ha jobban ismernélek, én is szeretnélek
téged. Jó. Én ismerni akarlak. <span class="pagenum"><a name=
"Page_233" id="Page_233">-233-</a></span></p>
<p>A hölgy reszketve tekinte az ifjura: várta, hogy mit fog
mondani.</p>
<p>Az ifju felállt s komoly, magasztos hangon mondá:</p>
<p>– Előttem nem az arcz rózsái, nem a szemek tüze, nem a termet
bájai teszik széppé a nőt, hanem az, a mi a lélekben szép, mert én
elismerem, hogy a nőnek lelke van és nem játékszere az a férfinak.
Engem megragad a nemes érzés, az önfeláldozás, a hűség, a lemondás.
Tudsz-e meghalni azért, a kit szeretsz?</p>
<p>– Kéj az nekem.</p>
<p>– Tudsz-e meghalni azért, a kit gyűlölsz, hogy bebizonyítsd,
miként szeretsz?</p>
<p>– Nem értelek; szólt Azraële tétovázva.</p>
<p>– Meg fogsz érteni mindjárt. Egy fogoly nő van Hasszán
kastélyában, a kinek őrzése te reád van bízva, e fogoly nőnek meg
kell szabadulnia… Meg fogod-e őt szabadítani?</p>
<p>Azraële szíve minden szónál lázasabban kezde dobogni. Minden vér
eltünt arczából. Kétségbeesve tekinte az ifjura fel, s fuldokolva
mondá:</p>
<p>– Te e nőt <i>szereted?</i></p>
<p>– Hidd, hogy szeretem, és szabadítsd meg úgy.</p>
<p>A nő odarogyott Feriz bég lábához s átkulcsolva kezeivel annak
térdeit, zokogva szólt:</p>
<p>– Oh mondd, hogy nem szereted, mondd, hogy nem ismered őt, és én
meg fogom őt szabadítani, megszabadítom önnön életemmel.</p>
<p>Feriz bég kegyetlen hidegséggel válaszolt:</p>
<p>– Higyjed, hogy szeretem, s e hittel áldozd fel magadat érte. Ma
éjszaka várni fogok reá, a hol kivánod, s átveszem őt, ha elhozod.
Kivántad, hogy megismerjelek, én meg akarlak ismerni. Mehetsz tőlem
és visszajöhetsz, ha akarsz.</p>
<p>Az odaliszk a padozat szőnyegeibe rejté könyes arczát, s kínos
vonaglással csúszott Feriz lábaihoz, fájdalmasan zokogva.
<span class="pagenum"><a name="Page_234" id=
"Page_234">-234-</a></span></p>
<p>– Oh Feriz, te kegyetlen vagy hozzám!…</p>
<p>– Nem első vagy, ki szerelemért föláldozá éltét.</p>
<p>– De ily kínosan egy sem, miként én.</p>
<p>– S nem vagy-e erre büszke?</p>
<p>A nő felemelé e szóra sápadt arczát, nagy szemei holdasan
világítottak, mint egy álomjáróé. Megragadá Feriz kezét, hogy annál
fogva fel birja magát emelni.</p>
<p>– Igen. Büszke vagyok, te érted meghalni. Megmutatni, hogy itt…
belül… volt egy szív, mely nemesen tudott érzeni… mely meg tudott
szakadni azért, a kit szeretett, azért, a kit gyűlölt!… ez
büszkeség lesz nekem. Úgy teszek…</p>
<p>S azután, mintha gondolatjai elől akarná eltisztítani a gyülöngő
felhőket, végig simítá homlokát kezével s alantabb, csendesebb
hangon, nyugodtabb kebellel folytatá:</p>
<p>– Ma éjjel, midőn a muezzim éjfélt kiált, légy a várkert előtt
leggyorsabb paripáddal. Nem soká fogsz várakozni, egy kis ajtócska
van ott, mely egy rejteklépcsőzetet zár el, a mely a várból a sáncz
alatt vezet le. Eljövök, és… elhozom őt magammal.</p>
<p>Feriz bég önkénytelen nyujtá kezét az előtte térdepelő
asszonynak, s az egy forró szorítást érze kezén, s midőn fölnézett
az ifju arczára, annak gyönyörben ragyogó vonásain magasztos kéj
mosolyát látta derengeni.</p>
<p>Szegény asszony! Azt hivé, e mosoly, e meleg kézszorítás őt
illeti, pedig távol keleti bérczeken túl volt egy szőke kékszemű
szűz, annak képe lengett az ifju előtt; midőn ő reá mosolygott,
annak örömére gondolt, midőn az ő kezeit megszorítá, őt üdvözlé
akkor.</p>
<p>Szerelem tévedései!</p>
<p>Azraële egész lényéből kiforgatva vált el Feriztől, más szív
dobogott keblében, más vér folyt szívén keresztül, eget földet más
szinben látott maga előtt. Azt hivé, hogy az ifju mégis szeretni
fogja őt, ha meg fog halni érte… s e hit boldoggá tevé.</p>
<p>Feriz bég pedig azonnal maga elé hivatá Biró Gergelyt
<span class="pagenum"><a name="Page_235" id=
"Page_235">-235-</a></span> s megajándékozva őt, visszabocsátá
úrnőjéhez ez izenettel! – A mit kivántál, <i>megtörténik!</i>…</p>
<p>Oly bizonyos volt felőle, hogy Azraële szavát be fogja váltani,
– ha életével is.</p>
<p class="center">* * *</p>
<p>Hasszán basa várva várta már Azraëlét, ha az odaliszk nem volt
körüle, oly gyámoltalannak érzé magát, mint egy gyermek, ki egy
nagy városban dajkája mellől eltévedt. Az utóbbi napok, a vesztett
csata keserve, a mellőztetés gyalázata, az életérti aggodalom
egészen megzavarták elméjét, s a miket e kór orvoslására használt,
a dobzódások éjei, a dervisekkeli imák, a hárem örömei s a mákony,
csak tökéletes szétbomlását sietteték idegzetének. Ha egy óráig
egyedül kellett lennie, mindjárt elaludt, s azután ijedve ébredt
fel ismét s kapkodva tekinte szét, mint ki borzasztó álmokat
látott. Néhány nap óta elhagyta ugyan a mákonyt, de mint rendesen
szokott lenni, ha valaki a megszokott méreggel élést abban hagyja,
egyszerre szétbomlanak annak hatása alá kényszerített életműszerei,
az opiumtól megválás nagyobb baj volt reá nézve, mint a vele
élés.</p>
<p>Midőn Azraële belépett hozzá, akkor is aludt, a láncz ki volt
esve kezéből, melyen a herczegnét tartá, s a mint fölébredt,
alkalma lőn meggyőződhetni felőle, hogy Mária nem szökött meg
azalatt tőle, míg ő aludt.</p>
<p>Hasszán mereven nézett rá egy ideig, úgy látszott, hogy idő
kellett neki, míg gondolatait csak annyira is rendbeszedi, hogy
valakire ráismerjen. Hanem Azraële valami csodálatos delejes hatást
gyakorolhatott reá, ha őt a legmesszebbről megismeré, léptei
dobogását, ruhája suhogását meghallotta, s fölébredt legmélyebb
álmából, ha őt közelítni érzé.</p>
<p>Azraële odaült mellé a kerevetre, s átölelte a vezért. Mária
gyöngéd szeméremérzettel fordult el tőlök, melyet észrevéve
Hasszán, odavoná Azraële fejét ajkaihoz, s fülébe súgva mondá:
<span class="pagenum"><a name="Page_236" id=
"Page_236">-236-</a></span></p>
<p>– Gonosz álmaim voltak ismét. Hamaliel, az álmok angyala, jelent
meg előttem, s tudtomra adá, hogy ha én nem ölöm meg ez asszonyt, ő
fog megölni engem. Az én életem meg van mérgezve, mióta ő itt van.
Eszem nincs rendén. Sokszor elfelejtem, hogy ki vagyok? Azt hiszem
Stambulban élek, s az ablakon kinézve, csodálkozom, hogy nem látom
a Bosporust. Ennek az asszonynak meg kell halni. Ez meg fog
gyógyítni engem. Megöletem őt még ma.</p>
<p>Mária nem hallá e szavakat, csupán gyermeke gagyogására
figyelve, s Azraële csábító mosolylyal veté magát a vezér keblére,
átölelve annak ingatag fejét, és csókjaival halmozva el arczát, s
nagy sötét szemei mosolyával bevilágítva annak elkomorult
lelkét…</p>
<p>Szegény Hasszán! Azt hivé, e csábmosoly, ez ölelés, e csókok őt
illetik, pedig akkor egy deli ifju képe lengett az odaliszk lelke
előtt, azért csókolt oly édesen, azért ölelt oly forrón, azért
mosolygott oly csábítóan, őt vélte látni és ölelni.</p>
<p>Szerelem tévedései!…</p>
<h2>JÁTÉK EGY VAK EMBERREL.</h2>
<p>Azraële remegett, midőn Hasszán azt mondá: «megöletem ez
asszonyt még ma!» A vezér lelkét kisértő rém ijesztgeté, meg kelle
őt e rémtől szabadítani, hogy e gondolatot elfelejtse.</p>
<p>Azraële sajátszerű játékot gondolt ki a gyámoltalanná lett férfi
számára.</p>
<p>A heted nap elmult már, melyre Hasszán kiterjeszté tilalmát,
hogy azalatt senkit se bocsássanak elé, s Azraële eszébe juttatá,
hogy az előszobában tömérdek fényes követ, hírnök és könyörgő
várakozik, a kik kihallgatásra epednek, sokan ajándékot hoztak,
mások hódolatokat átadni jöttek, némelyik örvendetes hírrel jött a
csatatérről, egy pedig a <span class="pagenum"><a name="Page_237"
id="Page_237">-237-</a></span> többek között a nagyvezértől
érkezett, valami fontos izenettel a szultán parancsából.</p>
<p>E szavak felvillanyozták Hasszán eltompult kedélyét, valami hiú
tetszelgő mosolygás látszott elterülni arczán; «bocsásd be őket,
jőjjenek elém», szólt örvendezve a hölgynek, «és azután mellettem
légy s mutasd be őket egyenként, tied legyen a dicsőség!»</p>
<p>Voltaképen az előszobában senki sem várakozott kihallgatásra,
nem valának ott sem fényes követek, sem alázatos folyamodók, sem
agák, sem hirnökök; senki más, mint a vezér saját rabszolgái.</p>
<p>Ezeket tehát Azraële felöltözteté egyenként fényes nagy uraknak,
falusi biráknak és katonáknak, kezükbe adván lepecsételt irásokat,
erszényeket és zászlókat, kinek mint szerepe hozta magával, s
Hasszánt felültetve az elfogadási teremben magas kerevetére,
magának és a herczegnének egy zsámolyt tett lábaihoz, s úgy
eresztgeté be egyenként az ajtóőrök által felöltöztetett
rabszolgákat.</p>
<p>A gúny égető volt, de kinek lett volna kedve azt Hasszánnak
tudtára adni? Ki biztosította volna a felvilágosítót, hogy az
odaliszk intésére nem ő fojtatik meg, mielőtt a vezér megértené a
játékot? Egy gyorsszárnyú dæmon játéka volt ez egy lomha mamuthtal,
kinek bár ereje van őt összezúzni, de szárnyai nincsenek, hogy őt
elérhesse, s a csőcselék mindig a bántónak fogja pártját, nem a
bántottnak, kivált ha amaz szerencsés, emez szerencsétlen.</p>
<p>Az otrombaképű szolgák bejöttek egyenként a terembe, s arczra
vetve magukat Hasszán előtt, azon helyzetben maradtak, míg Azraële
elmondá róluk; hogy ez kicsoda és mit akar.</p>
<p>– Ez itt Ferhad aga, szólt az odaliszk egy lovászra mutatva, ki
hallva hét világra szóló harczi hiredet, idejött hozzád s arczra
borulva kér, hogy ne sajnáld őt elfogadni fegyverhordozóid
közé.</p>
<p>Hasszán malasztteljesen nyujtá kezét a lovásznak, megengedve,
hogy kivánsága teljesüljön. <span class="pagenum"><a name=
"Page_238" id="Page_238">-238-</a></span></p>
<p>Azraële bemutatá Hasszánnak tulajdon udvari szakácsát, ki nagy
ezüst gombos kék mentébe öltözve, megjárhatta debreczeni
polgármesternek, s görnyedezve emelt a vállán két zsákot, mely tele
volt arany és ezüst pénzzel – Hasszán tulajdon kincstárából.</p>
<p>– Ez Debreczen város birája, szólt az odaliszk, ki csekély
ajándékot hozott községe nevében, azon könyörgéssel, hogy majd ha
erdélyi basa leendesz, ne felejtkezzél meg róluk s ejtsd útba
városukat is.</p>
<p>Hasszán mosolygott a pénz szóra, odaviteté magához a zsákokat, s
könyökig markolászva bennök nagy gyönyörködéssel, kitölteté azoknak
tartalmát lábaihoz s elbocsátá a követet kegyes kézintéssel.</p>
<p>Most egy szarácsi következett, ki visszafoglalt török zászlókat
hozott egy soha nem létezett folyó mellől, melybe Montecuculi
seregét a törökök mindenestül belefulaszták.</p>
<p>Hasszán oly lelki gyöngeségben volt már, hogy embereit meg nem
ismerte szokatlan ruhában; s mentül rendkivülibb dolgokat mondtak
neki, annál inkább hitte.</p>
<p>Így mutogatott be neki Azraële követeket, hírmondókat és
hadvezéreket, míg legutoljára a nagyvezér küldöttére került a sor,
kinek szerepét egy ügyes eunuchra bizta az odaliszk, megtanítva,
hogy egy lepecsételt fermánt adjon át Hasszánnak, melyből Azraële,
minthogy Hasszán a betüket nem látja, azt fogja kiolvasni: hogy a
fogoly fejedelemné életét őrizni igyekezzék, miután azt kevés nap
mulva maga a nagyvezér kivánja életben átvenni.</p>
<p>Midőn tehát Azraële jónak látta, hogy a játék leghatásosabb
jelenete következzék, fenhangon kiálta az ajtóőröknek:</p>
<p>– Hadd jőjjön be a nagyvezér követe a nagyúr izenetével!</p>
<p>Az őrök szétvonták az ajtófüggönyöket, és belépett – Olaj
bég…</p>
<p>– Valóban el kell ismernem, monda a bámulatban és ijedelmében
kővé meredt odaliszkhoz fordulva, miszerint <span class=
"pagenum"><a name="Page_239" id="Page_239">-239-</a></span> te a
falakon keresztül láthatás erejével vagy megáldva, s olvasni tudsz
az elrejtett levélben, mert hivatál, mielőtt jelentettem volna
magamat s a fermánt megláttad keblemben eldugva, mielőtt azt
kivontam volna.</p>
<p>Azraële fölemelkedék. Vérét ijedelmesen érzé lüktetni agyában. A
veszélyérzet azon pillanatában volt ő, midőn a testnek minden íze
lát, hall, gondolkozik: szív, agy, kezek és a legkisebb izom.</p>
<p>– Te a szultán fermánját hozod? kérdé Olaj bégtől megfeszült
figyelemmel.</p>
<p>– Úgy is tudod mi van benne, varázshatalmú nő, szólt ez
hódolattal. Tehát ne kérdezz.</p>
<p>Volt valami Olaj bég száraz sárgult arczában, a mi őt oly
félelmessé, oly fenyegetővé tette, midőn épen
legmeghunyászkodottabbnak látszék.</p>
<p>– Mit parancsol nekem a felséges szultán? kérdé Hasszán,
gondolattalan képpel bámulva el maga elé.</p>
<p>– Készíttess egy vérpadot palotád udvarán holnap reggelig.</p>
<p>– Kinek a számára? kérdé Hasszán elijedve. Az volt a különös,
hogy erre a szóra ő ijedt meg, nem a jelen volt herczegasszony.</p>
<p>– Az a holnapi nap titka. E fermánt holnap fogod felbontani és
olvasni, belőle megtudod, ki hal meg holnap.</p>
<p>E szavaknál széttekinte a jelenlevőkön Olaj bég, mintha az
arczokból akarná olvasni a szavai által költött sejtelmeket, de
hasztalan. A kiket látott, azok közül senkit sem ismert, bár többen
főuraknak látszottak közülök, nem emlékezett rá, hogy valaha
találkozott volna velök a nagy török birodalomban, s Azraële arcza
hideg volt és mozdulatlan, mint a márvány, arról nem lehetett
olvasni semmit.</p>
<p>De Azraële olvasott a bezárt fermánból – Olaj bég szemein
keresztül.</p>
<p>Azt olvasta ki abból, hogy ha holnap reggelig a herczegné meg
nem szabadul, akkor az ő számára épült az a <span class=
"pagenum"><a name="Page_240" id="Page_240">-240-</a></span> vérpad,
ha pedig megmenekült, akkor Hasszánnak emelteték az, és annak, a ki
megszabadítá.</p>
<p>… Sietnie kellett, hogy megszabadítsa…</p>
<h2>A HALÁL ELŐTTI ÉJ.</h2>
<p>A halál angyala már kiterjesztette szárnyait Hasszán palotája
felett. Az már tudva volt, hogy holnap reggel valaki elhagyja a
földet azok közül, a kik ama födél alatt laknak, – csak a meghaló
neve nem volt még kimondva.</p>
<p>Késő estig ott kopácsoltak az ácsok a vár kapuja előtt, minden
kalapácsütés felhangzott a szobákba, melyet a vérpad építésében
tettek. Mikor készen volt az állvány, leterítették vörös posztóval,
feltettek rá egy háromlábú széket, mellé támasztva egy fényes görbe
pallost; egy nagy óriási termetű kurd felment a lépcsőkön az
állványra, körüldobogtatva lábával annak párkányait, ha nem
szakad-e le alatta? A szék rosszul volt állítva, azt észrevevé, s
fejcsóválva igazította meg. Hogy még ehhez sem értenek az emberek.
Azután felgyűrte nagy izmos karjait vállig, markába vette a
pallost, megpróbálta, ha jó fogás esik-e rajta? ujjaival végig
pöngette az élét, mint valami hangszert s megelégedését nem
iparkodott eltitkolni. Azután nehány fekmentes vágást tett vele s
azzal, mint ki szénáját jól rendezé, ismét visszatámasztá azt a
székhez, s önelégülten leszállt a hágcsón.</p>
<p>Hasszán basa kezei szokatlan reszkettek, midőn ez este az arany
bilincseket Azraële és Mária kezeire kulcsolá. Százszor is
megtapogatá a kulcsot öve tekercsében, míg meggyőződött róla, hogy
az onnan nem eshetik ki.</p>
<p>Alig hagyta a két nőt egyedül, ismét visszatért hozzájuk,
megtudandó, ha vajjon csakugyan rázárta-e a lakatot kezeikre? mert
mire az ajtóhoz ért, már elfelejtkezett róla.</p>
<p>Majd ismét visszajött, körülnézte a szobát, megtapogatta a
falakat, mert úgy rémlett előtte, vagy álmodta, <span class=
"pagenum"><a name="Page_241" id="Page_241">-241-</a></span> hogy
ott még valahol egy ajtó van, mely másfelé vezet. Meggyőződött
felőle, hogy nincs. Az ablakhoz lépett, azon is kitekintett, onnan
a bástyáig több mint öt ölnyi mélység volt s az árok hegyes
karókkal beültetve; köröskörül a teremben semmi, a mit kötélnek
lehessen használni. A szőnyegek mind állatok préme és madártollból,
az öltönyök mind a legvékonyabb, átlátszó csalánszövetből, a
shawlok, miket Azraële turbánja és dereka körül tekert, mind sokkal
finomabbak voltak, minthogy egy embert megbírjanak, s azonkívül a
mi ruhát az odaliszk magán viselt, az mind selyem volt és oly
lenge, hogy mindenütt testéhez tapadt.</p>
<p>Azraële a vezér lelkén keresztül látott.</p>
<p>– Mit nézesz rajtam? kiálta rá, hogy az szinte összerezzent. Te
gyanakodol bennem. Ha félted e nőt, a kit rám bíztál, vigyed tőlem,
s őrizd magad.</p>
<p>– Azraële! szólt Hasszán engesztelőleg; ne haragudjál rám, ne
ma.</p>
<p>– Te nem gyanakodtál bennem soha.</p>
<p>– Nem szerettelek-e mindig? Ha volna még egy életem, nem rád
bíznám-e azt is.</p>
<p>– Tehát ne jőjj minduntalan szobámba vizsgálódni. Nyugodni
akarok.</p>
<p>– Nyugodni ez éjszaka? A halál követe a kapu előtt!</p>
<p>– Mi gondom nekem a halál követére? Én tudom, mikor fogok
meghalni? s addig nem húnyom be szememet a halál előtt.</p>
<p>– Hát Hasszán mikor hal meg? kérdé a vezér, megfogva kegynője
kezét s nyilt ajkakkal figyelve annak feleletére.</p>
<p>– Egy nappal fog túlélni engem, és nem többel, szólt Azraële.
Hangja megindulástól reszketett, mert a mit mondott, érzé, hogy
igaz.</p>
<p>Hasszán szemeiből kicsordult a köny, kezeit arczára
tapasztá.</p>
<p>Miért is élne Hasszán tovább, ha Azraële nincs, miért
<span class="pagenum"><a name="Page_242" id=
"Page_242">-242-</a></span> jönne fel még reám a nap, ha Azraële
szemei lehunytak? Mire volna nekem az élet, ha a szívnek nincs
miért dobogni többé!</p>
<p>A gyámoltalan öreg összecsókolá az odaliszk köntösét s magához
ölelve őt forrón, sokáig zokogott felette. S mindig csak azt
rebegte: «te meghalnál előttem!»</p>
<p>– Úgy van a jövendőkben írva; szólt Azraële búsan, míg engem
élni látsz, addig a haláltól ne félj. De a halál angyalának
kürtszava, mely engem innen elszólít, jelszó lesz neked, hogy
készülj!</p>
<p>Hasszán könyeit törülgetve ment el Azraële szobájából s saját
termébe érve, ott egy divánra ledőlt s menten elnyomta az álom.</p>
<p>A mint eltávozott, Mária letérdepelt ágya elé, melyen kis
gyermeke aludt csendesen és kebléből egy kis elefántcsont keresztet
elővonva, elkezde imádkozni.</p>
<p>Azraële kezéhez nyúlt.</p>
<p>– Ne imádkozzál most, ráérsz imádkozni később.</p>
<p>Mária csodálkozva tekinte rá.</p>
<p>– Én? Nincsenek-e életem órái megszámlálva?</p>
<p>– Nincsenek. Te szabadulásért imádkozál, midőn én egy boldog
pillanatot kértem. Valami nagy lélek jelen volt akkor előttünk;
meghallá, a mit én kértem, meghallá a tiedet is. Hallgass szavaimra
és tégy azok szerint. Meg foglak szabadítani. – A fejedelemné
bámult, nem tudva, ha nem álmodik-e?</p>
<p>E szavaknál egy kis finom aczélráspolyt vont elő az odaliszk
övéből, s kezébe fogva a fejedelemné kezét, elkezdé arról a lánczot
lefürészelni.</p>
<p>Az első néhány fogásnál sebesen mélyedt az éles ráspoly az ezüst
karikába, hanem ott egyszerre megállt s bármily erővel nyomta is
azt, nem akarta tovább fogni a lánczot.</p>
<p>– Mi ez? nem akar a munka haladni? Miből van ez a láncz? Hisz ha
aczél volna, elreszelné a másik aczél.</p>
<p>Azraële hirtelen körülreszelte az egész lánczszemet, melyet
<span class="pagenum"><a name="Page_243" id=
"Page_243">-243-</a></span> Hasszán basa ötvöse jónak látott csupán
kívül formálni ezüstből, gondolva, hogy csalását sohasem fogják
észrevenni; s ez meglevén, lefeszíté a külső ezüst lemezt róla s
ime a kemény, áthatlan anyag, mely a ráspolynak ellenállt, nem volt
egyéb, mint – üveg. A jó ezüstműves úgy gondolá, hogy az üveg
csengése legkevésbbé hazudtolja meg az ezüstöt.</p>
<p>– Ah! monda Azraële; ez még legjobb nekünk. A munka rövidebb, s
felkapva egy ércz gyertyatartót, annak egy ütésével darabokra törte
az egész üveglánczot, mely csak vékony ezüst lemezzel volt borítva,
csak a lezárolt két arany-perecz maradt kezeiken.</p>
<p>– Így még hamarább készen leszünk, suttogá Máriához. Most segíts
menekülésedet siettetni.</p>
<p>Mária még mindig úgy állt előtte, mint a ki nem tudja elhinni, a
mi vele történik.</p>
<p>– Hogy gondolod azt? kérdé Azraëlétől. Merre menekülhetnék?
Minden ajtóban Hasszán basa őrei állnak, az ajtókat ő maga zárta be
egyenként. A várkapuk előtt meg vannak kettőzve az őrök, hallám a
kiadott parancsokat.</p>
<p>– Nincs nekünk dolgunk sem ajtókkal, sem őrökkel, az ablakon
keresztül menekülünk.</p>
<p>Mária hihetlenül nézett Azraëlére, azt vélte, meg kellett
őrülnie. A teremben semmi sem látszott, a min az ablakból
leereszkedhessenek s oda alant sűrű sánczkarók hegyei.</p>
<p>– Segítsd e gobeát hágcsójáról lebontanom. Monda Azraële s maga
gyorsan, mint az evet, felszökött a nagy porczellán-veder szélére,
eloldozva az erős növény indáit, mellé dugott hágcsójától, melyen
egész a boltozatig felfutott s onnan ismét lehajlott egész a
gyökeréig.</p>
<p>Volt-e az valaha az odaliszk eszében, hogy a felfutó növény
gúzsnál erősebb indái könnyen megbírnának egy embert, ki a
várablakból le akarna ereszkedni? s tán azért ápolá azt oly
különösen szobájában? míg Hasszán, bár mennyire bízott is
rabnőiben, minden módszert eltávolíta tőlük, mely azokat a
szökésben elősegíthetné? De ki gondolt <span class=
"pagenum"><a name="Page_244" id="Page_244">-244-</a></span> volna
arra, hogy e szolgálatot egy felfutó folyondár venyigéi is
megtehessék?</p>
<p>Mária kezdé látni, hogy társnője tudja, mit akar? Gyorsan
segédkezet nyújtva neki, lebonták a folyondárt, s elébb
széttekintve, ha nem néz-e valaki oda? lebocsáták annak indáit az
ablakon.</p>
<p>Még mindig rövid volt. – A leghosszabb venyigék sem érnek a
pallisadok hegyéig, s a legvégső hajtások zöld venyigéire nem
lehete számítani. Ha a hágcsót, mely a virágot tartá, hozzá köték
is, még úgy sem érte el az árok fenekét.</p>
<p>Azraële széttekintett a szobában: mit találjon? Hirtelen
meglelé! – Add ide amaz ollót, monda Máriának, s mire ez visszajött
hozzá, az odaliszk leereszté hajfürtei tekercseit. Négy hosszú
fonadék, oly fekete mint az éj, térdein alól érve kigyózott alá
termetén, női szépségei koronája, a miért a férfiak úgy őrjöngtek
utána.</p>
<p>– Add az ollót! szólt Máriának, kezébe fogva egyik
fonadékát.</p>
<p>– Te hajfürteidet akarod levágni? kérdé meghatva a
fejedelemné.</p>
<p>– Igen, igen, mit tesz az? kötélre van szükség s ez elég erős
fog lenni.</p>
<p>– Inkább az enyimeket vágjuk le; szólt nemes versenyzéssel
Mária, lekapva fejéről kis gyöngyös főkötőjét, hogy kontyát
megoldja, melynek tekercsei, ha színre és hosszúságra nem is, de
tömöttségre nézve versenyeztek az odaliszkéivel.</p>
<p>– Jó, legyen mind a kettő, annál erősebben fog tartani, szólt
Azraële, s azzal elkezdé a két delnő a kisded ollóval gyönyörű
hajfonadékait egyenkint levagdalni. Egyik csodaszép tekercs a másik
után omlott le az odaliszk fejéről. Midőn az utolsó is lehullt, egy
könycsepp esett utána szeméből.</p>
<p>– Úgy is minek már? suttogá magában.</p>
<p>Ekkor fölszedék a gyönyörű hajfonadékokat s erős csomókkal
<span class="pagenum"><a name="Page_245" id=
"Page_245">-245-</a></span> egymáshoz kezdék azokat kötözni. A
középkor legbüszkébb lovagja örömmel viselhette volna e drága
tekercset öv helyett.</p>
<p>– Hm. Hitted volna-e valaha, szólt Azraële, hogy hajfürteink így
fognak összevegyűlni?</p>
<p>Mária hálateljesen szorítá meg az odaliszk kezét.</p>
<p>– Mivel hálálhatok meg ennyi jóságot?</p>
<p>– Ne gondolj rá. Tartozom vele a sorsnak… és még valakinek;
suttogá utána halkan.</p>
<p>Most már elég hosszú volt az eresztvény, hogy a rákötött hágcsó
a pallisadok tövéig érhessen. Ekkor még a kerevetek párnáit és
vánkosait szórták alá, mik a karókon fennakadva, megóvták a
menekvőket attól, hogy azok hegyeiben magokat megsértsék.</p>
<p>Ezenfölül Azraële a gobea-venyige fonadékát öve és turbánja
tekercseivel hozzá kötözé erősen az ablak keresztfáihoz.</p>
<p>– Most engem hagyj elébb lemenni, szóla az odaliszk, midőn mind
az készen volt, ha alattam el nem szakad e venyigefonadék, akkor
jöhetsz utánam bátran, mert gyermekeddel együtt nem vagy nálamnál
nehezebb.</p>
<p>Az ég sötét volt és fellegekkel elborítva, senki sem veheté
észre, hogy a vár egyik sötét ablakából egy fehér alak bocsátkozék
le a falon, mindig lejebb, végre leér s az árok mélyében
eltünik.</p>
<p>Mária ott állt fölötte és dobogó szívvel várta, míg az odaliszk
leér, egy rántás a gobea-fonadékon tudósítá, hogy már ő alant van,
s Mária utána jöhet.</p>
<p>A fejedelemné elszorult kebellel fohászkodék fel Istenhez a
kisérlet végperczében, melyben lelke minden erejére s Isten minden
oltalmára volt szüksége, azzal kebléhez kötözé öltönye szárnyaival
kisdedét, ki szerencsére mélyen aludt s kilépve az ablakon, az
ingatag venyigefonadékra bízta magát.</p>
<p>Valóban a legnagyobb Istenben való bizalom kellett e
merénylethez, mert ha a gyermek fölébred, a legelső sírás
<span class="pagenum"><a name="Page_246" id=
"Page_246">-246-</a></span> hangjára észreveszik a bástyákon járó
komparadzsik s futásuk fel van fedezve.</p>
<p>Nem történt semmi. Mária szerencsésen lejutott az árokba
gyermekével együtt. Azraële segített neki leszállni s azzal
elkezdtek a sánczkarók között végig bujkálni partmentében. A
sánczra felkapaszkodniok nem volt tanácsos, mert ott minden
pillanatban találkozhattak az őrökkel.</p>
<p>Végre az árok végéhez jutottak, a hol két bástya összeér, egy
keskeny harántos nyilást képezve, melyen keresztül Pest városra
lehetett lelátni.</p>
<p>Tehát ez volt a várnak Dunafelőli meredek oldala.</p>
<p>E keskeny nyilás előtt állt egy komparadzsi, hosszú dárdájára
támaszkodva. Ő háttal levén fordulva, nem vette észre a nőket, míg
ezek ijedten döbbentek vissza, midőn őt meglátták. Az ember egészen
a nyilás elé állt, elzárva előttük az útat s bámulva Pest felé, a
meredek fölött állva.</p>
<p>Azraële hirtelen megragadá Mária kezét, fülébe súgva:</p>
<p>– Maradj itt. Ülj le gyermekeddel s vigyázz rá, hogy neszt ne
adjon.</p>
<p>Ezzel elhagyva társnéját, maga a bástyafal mellé húzódva,
lassankint, nesztelenül oda kezde lopózni a komparadzsi háta
mögé.</p>
<p>Az őr mozdulatlanul állt ott, mint a szobor, elbámulva az előtte
folyó Dunán s talán azon csendes folyókra gondolt, mik mellett
apja, anyja kunyhója áll, vagy azon harczokra, mikben nagy hírt,
nevet, kincseket fog magának szerezni; midőn egyszerre, mint a
prédájára rohanó leopárd, odaszökik az odaliszk s a háttal fordult
komparadzsit, mielőtt annak ideje volna kiáltani, oly erővel
taszítja meg, hogy az hanyatthomlok bukik alá a mélységbe.</p>
<p>Azzal hirtelen megkapja Máriát kezénél fogva.</p>
<p>– Már most előre, gyorsan!</p>
<p>Mint két szellem, suhan keresztül a bástyán a két hölgy-alak.
Azraële kezében a várkert kulcsa, néhány pillanat mulva a
földalatti lépcsőzeten vannak, s midőn annak <span class=
"pagenum"><a name="Page_247" id="Page_247">-247-</a></span> ajtaját
Azraële maguk mögött bezárta, akkor Máriához fordult.</p>
<p>– Most már imádkozhatsz; mert meg vagy szabadítva.</p>
<p class="center">* * *</p>
<p>A hír elterjedt már mind a két városban, hogy korán hajnalra
kelve, valakit ki fognak végezni, s itt-ott azt is rebesgeték, hogy
az a moldvai herczegné leend.</p>
<p>A váron kívüli lakosság képzelődésének egészen szabad tér volt e
tekintetben hagyva, mert a várkapuk Hasszán basa parancsára még
esti hat órakor körül mind bezárattak, s azontúl nem volt szabad
azokon sem ki-, sem beereszteni senkit, kivéve a váron kívüli
őrállásokat ellátó katonai csapatokat, azoknak is egyedül a
szombati kapun lehetett ki- s bejárni, módtalan vallatások és
ellenőrködések mellett.</p>
<p>Az ily véletlenül bezárt várkapuk előtt azonban mentül később
lett az idő, annál nagyobb néptömegek kezdtek megtorlani, a
benlakók mindenrangú osztályaiból, kik odakünn rekedve, várták a jó
szerencsét, hogy ismét házaikhoz juthassanak.</p>
<p>A vállalkozóbbak, kik resteltek egy kapu előtt ácsorogni, sorba
járták a többieket s mindeniken bezörgetve, szerencsét próbáltak
majd itt, majd amott, s káromkodva mentek odább, ha megunták a
dörömbölést. A kapuőröknek még az is meg volt tiltva, hogy a
zörgetőknek feleljenek.</p>
<p>Mentül sötétebb lett az idő, annál több ember csődült a kapuk
elé; s mentül többen csődültek össze, annál világosabb volt
mindannyi előtt, hogy az éjjel kívül fognak hálni.</p>
<p>A fejérvári kapunál torlottak meg legtöbben, mely fő bejárási
hely volt; zúgolódó csoportok dühöngtek a korlátok körül, egy pár
örmény kereskedő le is feküdt már a kapuban, szűrét feje alá
gyűrve, készek ottan virradni meg; egy pár agyafúrt török katona
dühösen döngette a kaput, hol sarkával, hol öklével, hol meg a
fejével esve <span class="pagenum"><a name="Page_248" id=
"Page_248">-248-</a></span> neki; egy puttonos német kofa valami
lyukat találva a kapun, arra tartotta a száját, s már egy óra óta
beszélte, hol sírva, hol könyörögve, hogy ő neki mily fontos okai
vannak a bejuthatásra, hogy tyúkjai, libái nincsenek megetetve,
hogy tejet visz a gazdájának, s reggelre mind megsavanyodik, hogy a
kenyeres-láda kulcsa nála van s cselédje éhen marad s több eféle;
ezalatt a kapu egyik szögletében ott állt mozdulatlanul egy magas
férfialak, barna boér-köpönyegbe burkolva, fejébe nyomott csalmája
csak sötét szemeit engedé villogni.</p>
<p>Már éjfél körül járt az idő, az emberek egyre vártak és
nyugtalankodtak, midőn mintegy tizenkét spahiöltönyű lovas érkezik
a kapuhoz s keresztül gázolva a népségen, egy közülök, kit a
sötétség daczára karcsú délczeg ifjúnak lehete kivenni,
megkopogtatá dárdája nyelével a kaput.</p>
<p>– Dejszen zörgethetsz annak uram reggelig; szólalt meg egy budai
csizmadia, ki ott hasalt a gyöpön s nyugalmasan szalonnázott. Azok
ki nem nyitják.</p>
<p>– Hát ti miért vagytok itt? kérdi az ifjú tiszta
magyarsággal.</p>
<p>– Mert kicsuktak bennünket esti hat órakor s nem eresztenek
be.</p>
<p>– Miért történik ez?</p>
<p>– Mert úgy mondják, hogy hajnalban valakit ki fognak végezni a
várban.</p>
<p>– Kicsodát? kérdé az ifjú láthatólag megdöbbenve.</p>
<p>– Biz aligha nem a moldvai herczegasszonyt.</p>
<p>– Oh azt semmi esetre sem! kiáltá az ifjú spahivezér, épen most
jövök a szultántól, kezemben a fermánja, melyben felkivánja őt
Stambulba, annak egy haja szála sem görbülhet meg.</p>
<p>– Akkor jó lesz uram, ha iparkodol bejutni a várba, mert
meglehet, hogy ünnep után érkezel a prédikáczióval; zsebedben lehet
aztán a levél, ha egyszer levágták a fejét.</p>
<p>Az ifjú egy perczig gondolkozni látszott; azután a körülállókhoz
fordulva, kérdé: <span class="pagenum"><a name="Page_249" id=
"Page_249">-249-</a></span></p>
<p>– Melyik kapun szokott az őrjárat bejárni?</p>
<p>– A szombati kapun.</p>
<p>– Az ifjú erre megfordítá a kantárszárát, s inte társainak, hogy
kövessék.</p>
<p>Már a legelső szavaknál, miket kiejtett, meglepetve lépett elő
ama köpenybe burkolt alak a kapu szögletéből, s midőn a
herczegnéről és a fermánról kezde beszélni, nagy érdekkel
furakodott egészen közelébe, s a mint az visszafordult, hirtelen
sebes léptekkel követé, míg a népség közül, lépést haladva, kiért s
ott egyszerre odaférkőzve hozzá, a lovag térdére tevé kezét s halk
hangon megszólítá:</p>
<p>– Thököli!…</p>
<p>– Csitt! szisszent föl az ifju önkénytelen megdöbbenéssel s
lehajtá fejét, hogy arczába láthasson megszólítójának, mire
csodálkozással vegyült ijedelemmel veté magát nyergében hátra. –
Herczeg, te vagy?</p>
<p>Ghyka herczeg állt előtte.</p>
<p>– Lehetnék-e másutt, mint itt, midőn nőmet meg akarják ölni?
mondá leverten.</p>
<p>– Még ne búsulj, holnapig sok idő van; nekem sok bizalmam van jó
csillagzataimban; a mit még valaha igazán akartam, ha táborszámra
állt is az ördög előttem, ki tudtam vinni, s igazabban soha sem
akartam valamit, mint Máriát megmenteni.</p>
<p>A herczeg könyezve rázta meg az ifju kezét s nem neheztelt érte,
hogy ez nejét Máriának nevezte.</p>
<p>– Hiszen a fermán kezedben van, s ha a szultántól jösz
kiséretével…</p>
<p>– Fermán? barátom; biz az én kezemben egy csepp fermán sincsen,
s ezeknek a jó atyafiaknak, a kik itt velem vannak, csak a ruhájok
török; jó magyar pajtásaim, a kik felfogadták, hogy megtesznek
velem mindent, a mi eszembe jut; hanem van nálam valami, a mivel
lehet fermánokat, athnamékat csinálni, a mit használhatok
börtönkulcsnak, hadseregnek és kormánybotnak; – egy tarisznya
arany. <span class="pagenum"><a name="Page_250" id=
"Page_250">-250-</a></span></p>
<p>– S mit akarsz azzal kivihetni?</p>
<p>– Mindent! Megvesztegetem az őrjáratot, hogy vigyen be magával a
várba, ha egyszer benn vagyok, megveszem Hasszán basát Olaj bégtől,
vagy Olaj béget Hasszán basától, a ki a másikat eladja; – ha nem
sikerül a szép szó, előveszem a fenyegetést, s ha minden tervem
dugába dől, tudja isten mit nem teszek? leaprítom Hasszán basát s
testőreit tizenketted magammal, vagy felgyújtom a várat, tüzet
vetek a puskaporos toronyba, egy szóval meg nem nyugszom, a míg
feleségedet ki nem hoztam.</p>
<p>– Mivel köszönjem meg nemes buzgalmadat?</p>
<p>– Épen ne nekem köszönd barátom, hanem köszönd Teleki Flórának,
a ki nődnek barátnéja s tőlem azt kivánta.</p>
<p>– Tehát újra összekerültetek?</p>
<p>– Nem, barátom. Ilonával járok jegybe! Hejh az az asszony a
kerek világon! Most nála kellene lennem, ha ez az ügyem nem akadt
volna, s mihelyt ezt végeztem, menyegzőt ülünk egymással, a milyet
nem látott még Magyarország.</p>
<p>A könnyűvérű ifju oly hangon mondá mind ezt, mintha nem is
gondolna arra, hogy még ez órában fejét vesztheti, oly merénylethez
fogva, mely az egész török birodalom statuspolitikáját zavarhatná
össze. Az ész nem korlátozza nála a szivet, az ő jelszava volt:</p>
<p>«Virtus nescia freni!» (Zablát nem ismer a vitézség.)</p>
<p>A herczeg búsan hajtá le fejét, gondolva, hogy egy jóakaratú, de
kevés reménynyel biztató segítőre akadt.</p>
<p>– Hát te mit szándékozol itt tenni? kérdé Thököli amúgy
mellékesen Ghykától, mintha épen azt találná legkülönösebbnek, hogy
őt találja itten.</p>
<p>– Én is Máriát akarom megszabadítani; monda a herczeg; s
reményem van nekem is.</p>
<p>– Mondd el, mi úton? Tán egyesíthetjük mindkettőnk terveit.</p>
<p>– Alig hiszem. Az én utam egyenesen magamat adni <span class=
"pagenum"><a name="Page_251" id="Page_251">-251-</a></span> át
feleségem helyett. Őt miattam akarják kivégezni; illő, hogy én
jelenjek meg a vérpadon, midőn ő érte jőnek.</p>
<p>Az erős férfi hangja reszketett, midőn ezt mondá. Komoly,
elhatározott szándéka volt ez.</p>
<p>– Rossz gondolat! kiáltá Thököli. Balgatag eszme. Ha feladod
magadat, ott fognak feleségestül s levágnak mindkettőtöket. Különb
dolog lesz ennél, velünk együtt lóra ülnöd, s beiparkodnod a várba,
karddal a kézben többet végezhetsz, mint békóval a lábon. A
vakmerőké a sors!</p>
<p>– Tudod Thököli, a török emberségre én sem sokat adok, s
elkészültem rá, hogy, ha feljelentem magamat váltságdijúl
feleségemért, engem is megölnek, őtet is; de együtt halunk meg. És
ez vigasztal.</p>
<p>– Nem jól beszélsz, ha mondom; kiálta türelmetlenül a magyar
ifju. Ki látta veszély órájában ily csüggedtnek lenni? Hát még egy
oly balgatag embernek sem tudnánk túljárni az eszén, mint ez a
Hasszán? Megállj. Egy jó ötletem akadt. Igen, ez helyes lesz, te
velünk jösz, és mi közrefogunk. Mi fennhangon elmondjuk a kapu
előtt, hogy a híres szökevény moldvai herczeget hozzuk fogolyképen.
E hírre okvetlenül bebocsátanak bennünket nemcsak a várba, hanem
Hasszán elé is. A basa engemet igen jól ismer s ha én azt mondom
neki, hogy én fogtalak el, kell neki hinnie; különben beverem a
fejét. Meg fog örülni nagyon, ha téged meglát. Én azonban nem
foglak neki átadni, én vagyok felelős érted, nekem kell téged
őriztetnem; a dolog elhalasztandja nőd kivégeztetését, mert előbb
Stambulba kell majd írni, hogy a férj kézre kerülvén, ne ő
áldoztassék-e fel? s míg a levél visszajön, addig tízszer
megszöktetlek benneteket.</p>
<p>A herczeg keble tágulni kezde: Thököli oly könnyelmű
legénykedéssel beszélt e merényről, mintha csak tréfás kalandot
tervezne. A herczeg kezet adott rá.</p>
<p>– Most már csak az a kérdés, hogy minél előbb bejussunk a várba.
Közelítsünk a legelső őrhöz, ki a hídnál, <span class=
"pagenum"><a name="Page_252" id="Page_252">-252-</a></span> vagy a
kertkapuban áll, s várjuk ott, míg az őrjárat felváltására
megérkezik.</p>
<p>A lovagok erre közrefogták a herczeget s mint foglyot kisérték
parthosszant.</p>
<p>Késő éjszaka volt már az idő; a Duna feketén hullámzott partjai
közt, hintálva az idomtalan nagy török hajókat, miknek
vitorlaforgóit csikorgatá az erős déli szél.</p>
<p>Alig lehete látni, pedig a kalandorcsapat szüntelen fürkészve
tekinte körül, ha nem akad-e valahol az őrre? s csendesen tarták
magukat, hogy meghallhassák, ha az őrszem kiált.</p>
<p>Egyszer hallatszott valami kiáltás, de annak hirtelen vége lett,
mintha a szó közepén ütötték volna el a kiáltó fejét.</p>
<p>A mint azonban a várkert falai mellett elhaladtak, egy közülök
észrevevé, hogy annak keskeny ajtajába valami fegyveres alak
huzódik. – Ahol az őr! mondá Thökölinek.</p>
<p>– Bizonyosan alszik a gazember, hogy el hagyott bennünket maga
mellett menni s ránk nem kiáltott, monda Thököli s odaléptetett a
fegyvereshez, ki mozdulatlanul állt az ajtóban, megszólítva őt
török nyelven:</p>
<p>– Hej timariota! vagy mi vagy! Te őrzöd itt ezt az ajtót?</p>
<p>– Láthatod, felelt a megszólított egyhangúan.</p>
<p>– Hogy van az, hogy az előtted elhaladókat meg nem szólítod?</p>
<p>– Az nincs rám bízva.</p>
<p>– Hát mi van rád bízva.</p>
<p>– Hogy itt álljak, a míg föl nem váltanak.</p>
<p>– S mikor fognak felváltani?</p>
<p>– Akármikor.</p>
<p>– Ezen a kapun jön hozzád az őrjárat?</p>
<p>– Épen nem ezen jön.</p>
<p>– S melyik kapun lehetne most a várba jutni?</p>
<p>– Egyiken sem.</p>
<p>– Nagyon rövid feleleteket adsz, barátom, pedig nekünk
<span class="pagenum"><a name="Page_253" id=
"Page_253">-253-</a></span> még az éjjel okvetetlenül be kell
jutnunk Hasszán basához.</p>
<p>– Tanuljatok repülni.</p>
<p>– Ne tréfálj jó ember, igen fontos tudósítást kell a vezérrel
közlenünk, te hihetőleg könnyebben a várba jutsz, mint mi; száz
darab aranyat kapsz tőlem, ha rögtön tudatod a basával, hogy én,
Thököli Imre, fogolyképen hozom magammal a szökevény moldvai
fejedelmet; meglásd, a vezér is gazdagon megjutalmaz érte.</p>
<p>A mint a gróf saját nevét mondá, s a fogoly herczegre mutatott,
hirtelen előlépett a kapu bolthajtása alól a vele beszélő török
fegyveres, s Thököli és Ghyka ajkairól egyszerre hallatszott a
meglepetés hangján:</p>
<p>– Feriz bég!</p>
<p>– Én vagyok az. Legyetek csendesen. Ti Máriát akarjátok
megszabadítani, én is.</p>
<p>– Úgy van; szólt Thököli. Én megigértem egy nőnek, a ki
szeretett, és megtartom.</p>
<p>– És én megigértem egy nőnek, a ki szeretni fog, ha
megtartom.</p>
<p>– Nincs titkunk előtted, mert segélyedre van szükségünk.</p>
<p>– Nekem nincs a tietekre.</p>
<p>A herczeg lecsüggesztett fővel hallgatá a két ifju beszédét:
akkor közbelépett ő is, megfogá mindkettő kezét, s elérzékenyült
hangon szólt:</p>
<p>– Feriz! Thököli! Egykor mint hármas ellenség álltunk egymással
szemben, s most mint önfeláldozó barátok tartjátok kezeimet
kezetekben. Én sem akarok kisebb lenni, mint ti. Egy vérpad van már
ütve a budai várudvaron, e vérpad áldozatára vár, bár ki legyen az,
mert a kard, melyet a szultán haragjában kihúzott, szomjan nem
maradhat. E vérpad nőm számára készült, engedjétek, hadd váltsam én
meg őt. Jól tudom, hogy annak, a ki őt megszabadítja, magának kell
helyette elveszni. Hadd veszszek én. Te, Feriz, könnyen a várba
juthatsz. Mondd <span class="pagenum"><a name="Page_254" id=
"Page_254">-254-</a></span> meg Hasszánnak, hogy asszony helyett
férfit kap a vérpad, a nő helyett a férjet; – adja vissza a
nőt.</p>
<p>– Hagyd a vérpadot herczeg; az is megkapja a magáét; a ki
legjobban megérett rá.</p>
<p>– Ne hallgass a herczegre, monda Thököli Feriznek, ő elvesztette
fejét, mert Hasszánnak akarja ajándékozni. Csak annyit tégy meg,
hogy juttass be engem a várba, ha egyszer én benn vagyok, akkor
semmi baj sincs. Burokban születtem: a szerencse jár velem.</p>
<p>– Jó. Várjatok itt, míg a muezzim éjfélt kiált, úgy hiszem, nem
messze van már, mert az éj régen beállt, addig vigyétek le
lovaitokat a part alá, hogy ha valaki erre megy, észre ne
vegyen.</p>
<p>A férfiak azt vélték, hogy Feriz bég az éjféli felváltó
őrjárathoz akar velök csatlakozni, s szót fogadva, elrejtőztek
lovaikkal együtt a magas part alá.</p>
<p>Az éj mind jobban elsötétült, nehány magányos csillag nézett
imitt-amott alá a széltől korbácsolt felhők közül.</p>
<p class="center">* * *</p>
<p>Hasszánnak nyugtalan éje volt. Rémálmai minden perczben
fölébresztették s még sem bírt fölébredni egészen, zavart agyában
egyik kisértet űzte a másikat.</p>
<p>Az üvöltő szél kiszakítá egyik ablakát s erőszakosan a falhoz
vágta, hogy a színes üvegek csörömpölve hulltak a padozatra.</p>
<p>E zajra fölriadt, s a mint félálmosan az ablakra tekinte, a
hosszú függöny elkezde lassan közeledni felé, mintha valami dzsín
vette volna magára s jőne őt ijeszteni alatta.</p>
<p>– Ki az? kiálta fel Hasszán ijedten s kardjához kapott.</p>
<p>Semmi sem volt az, csak a szél feszült neki a függönynek,
kiterjesztve azt, mint egy zászló s egészen befúva a szobába.</p>
<p>Hasszán fogá a függönyt s leszorítá azt az ablak mellé,
ráakasztva aranyos bojtjait, s azzal ismét lefeküdt. A szél újra
neki fordult, s addig bolygatta a függönyt, míg újra kibontá
bojtjai közül s ismét befújta a szoba közepére. <span class=
"pagenum"><a name="Page_255" id="Page_255">-255-</a></span></p>
<p>Az ajtók és divánok kárpitjai mind úgy lobogtak, repkedtek,
mintha valaki rángatná végeiket, s a háromlábú mécses lángja
kanyargott jobbra-balra, nyargaló árnyékokat vetve a falakra.</p>
<p>– Mi ez? hát ördögök szabadultak-e e palotába? kérdé Hasszán
önmagában, elborzadva.</p>
<p>A zárt ajtók úgy durrogtak a keresztül fuvó széltől, mintha
valaki rugdalná kivülről, s néha egy-egy ablakszárny csapódása
üdvözlé a szél bömbölését.</p>
<p>Vannak néha rémeszméi az embernek, melyek egyszerre keresztül
világítanak lelkén. Hasszánnak e pillanatban azon gondolat ütődött
lelkébe, hogy az épület túlsó szobáiban egy ablaknak nyitva kell
lenni, ez okozza a szokatlan légvonatot, mely a palota függönyeit
lebegteti, ajtait rázza, s ez ablak nem lehet más, mint Azraëleé, s
ha az nyitva van, akkor a két nő megszökött.</p>
<p>Hirtelen talpra ugrott e rémgondolatnál, kirántá ágya mellett
heverő kardját, s felszakítva az ajtókat, őrültként rohant
keresztül a szobákon Azraële hálóterméig.</p>
<p>Szökésük perczében Azraële keresztbe fordítá a hosszú kerevet
talapját a befelé nyiló ajtó előtt, mely ilyformán egyik végével az
ajtóhoz, másikkal a túlsó falhoz ért, s a mint Hasszán nyitni akará
az ajtót befelé, ez lehetetlenné volt téve.</p>
<p>Minden világos volt a vezér előtt.</p>
<p>Nem kiáltott senkinek, hogy nyissa ki az ajtót! tudta, hogy
elszöktek; a kétségbeesés dühével ragadott egy harczbárdot a
falról, s elkezdé vele vagdalni a kemény tölgyfaajtót, hogy az
egész palota felriadt a csapások hangjára, s az őrök, a cselédség,
mind összeszaladtak.</p>
<p>Az ajtó végre bedűlt, Hasszán keresztül rohant a szobába, egy
pillanatot vetett körül, s szemével láthatá, hogy rabja
megszökött.</p>
<p>Nagyot ordítva futott az ablakhoz, s a mint meglátta az
alábocsátott növény indáit, homlokára csapott öklével és
felkaczagott, hogy szinte megszakadt bele. <span class=
"pagenum"><a name="Page_256" id="Page_256">-256-</a></span></p>
<p>– Rohanjatok szét! kiálta kétségbeesetten az összefutott
őröknek. Elszöktek, ellopták életüket tőlem; ellopták az én
életemet! Fussatok utánuk, a világ minden részei felé, üldözzétek,
kötözve hozzátok vissza, megkötözve, hogy a vér folyjon kezeikből,
oh Azraële, Azraële! Mivel érdemlém ezt tőled!</p>
<p>Ezzel ismét sírva fakadt az öreg ember, s megpillantva az
odaliszk övét az ablakfán, melylyel a növény volt odakötve, azt
leoldá, összecsókolá százszor, könyező arczát elrejté bele s
ájultan rogyott le a földre…</p>
<p class="center">* * *</p>
<p>… «Siess, herczegné, siess!»…</p>
<p>Az odaliszk megszorítá társnője kezét s ragadta magával előre a
bokros várhegy oldalán alá. Már a lépcsőzethez értek, mely a sötét
földalatti út kezdetét képezé, a dunaparti kert kapujain
végződve.</p>
<p>Az odaliszknak sikerült e titkos lépcsőzethez vezető ajtók
kulcsait Hasszántól kilopni, ideérve, elővoná azokat kebléből.</p>
<p>Míg a kettő közül keresné azt, mely ez innenső ajtó zárjába
illik, hirtelen egy ordító hang kiált le a várablakból; végig
hangozva az éji csendbe – mindkét hölgy egyszerre kiálta
megijedten: «Hasszán!» Megismerék a hangot.</p>
<p>– Észrevették futásunkat! monda Azraële.</p>
<p>– Isten! ne hagyj! rebegé Mária, kezeit összekulcsolva.
Gyermekem…</p>
<p>Azraële hirtelen felnyitá a csikorgó zárat. Azon nehány percz
alatt, mely ebbe telt, az első ordításra zűrzavaros robaj támadt a
várban, ijesztő kiáltások, mik egyik bástyafaltól a másikra
terjedtek; az egész várőrség felébredt, s éktelen kiáltozás
hangzott a vár belsejéből is.</p>
<p>– Siessünk! kiáltá Azraële, sebesen felnyitva az ajtót, s maga
után rántá a herczegnét a vak-sötét folyosóba.</p>
<p>Ezen pillanatban egy ágyúlövés dördült el a várfokon,
lármajelül. <span class="pagenum"><a name="Page_257" id=
"Page_257">-257-</a></span></p>
<p>Mária a lövés hangjára az ijedelemtől ájultan rogyott le Azraële
lábaihoz, s mozdulatlan terült el a lépcsőzeten, utolsó pillanatban
is gyermeke elé tartva kezét.</p>
<p>– Hah! ez asszony elalélt, kiálta ijedten az odaliszk, midőn
észrevevé, hogy az élettelen alak kezénél fogva engedi magát a
földön húzni.</p>
<p>– Mindketten itt veszünk; rebegé kétségbeesetten. A várbeli zaj
nőttön növekedék, a vár minden bástyáiról durrogtak a jeladó
ágyuk.</p>
<p>– Nem, nem szabad elvesznünk; kiálta akkor a delnő, s a
végveszélytől sokszorozott erővel hirtelen karjaiba vevé az elalélt
asszonyt és gyermeket, s ölébe emelve, elkezde velök futni a fedett
lépcsőzeten alá.</p>
<p>Vak sötétség fogta mindenütt körül, csak tapogatózva haladhatott
a folyosó nedves falához simulva, majd-majd összeroskadt elalélt
társnéjának élettelen terhe alatt, de egy újabb lövés hangja mindig
újra felriasztá s nem engedé megpihenni.</p>
<p>Csak előre, mindig előre! az utolsó lehelletig, a végső
szívdobbanásig! A felriadt gyermek úgy sírt!</p>
<p>Azraële térdei roskadoztak, keble elfulladt a kettős teher
alatt, nyitott szemekkel nem látott semmit, és lelke előtt is oly
sötét volt a világ, mint szemei előtt.</p>
<p>Nehéz volt vállának a teher, de nehezebb volt szivének a
gondolat: hogy azon nő, kit éltével szabadít meg, annak kedvese, a
kit ő szeret… És mégis meg kellett őt mentenie, mert annak igérte
meg…</p>
<p>Minden lépésnél fogyni érzé erejét, szédelegve támaszkodott a
falnak, a lépcsők még mindig nem akartak véget érni; csak addig
tartson az élet, míg az ajtóhoz ér vele, s azután még egy perczig,
míg Ferizt megláthatja s hallhassa ajkáról: jó nő valál! – Azután
jöhet Izrafil lángalakú pallosával.</p>
<p>Nemsokára a léptek tompább döngése sejteni engedé a sötétben,
hogy az ajtó már közel van, végső erejét összeszedve, tántorgott
még néhány lépést társnője terhével, <span class="pagenum"><a name=
"Page_258" id="Page_258">-258-</a></span> s midőn az ajtó kilincse
kezébe akadt, térdei megtörtek alatta, a herczegnével és
gyermekével együtt a küszöbre roskadt, alig maradt annyi képessége,
hogy a kulcsot a zárba taszítsa és kettőt fordítson rajta.</p>
<p class="center">* * *</p>
<p>Feriz bég, a magyar urak félrevonultával, ismét behúzta magát a
kertkapu mély bolthajtása alá, s feszült figyelemmel hallgatózott,
mikor fog éjfélt kiáltani a muezzim? Ekkorra mondá Azraële, hogy el
fog jönni.</p>
<p>Hogy el ne jőjjön e nő, arra nem is gondolt, oly mélyen látott e
nő szivébe, úgy látta annak szörnyeit és nemtőit születni és
harczolni, hogy bizonyosnak hivé igérete teljesültét.</p>
<p>Csak a muezzim kiáltana már a mecsetből.</p>
<p>Végre hangzott a csendes éjben a kiáltás; de ez nem a muezzim
szava volt a mecsetből, hanem Hasszán rémordítása a várablakból, s
a zaj, mely rögtön utána támadt, tanusítá, hogy veszély van a
várban.</p>
<p>Feriz megrendült szivében, de helyéről meg nem mozdult. – Jól
tudá, hogy e zaj mit jelent? A herczegnét megszökteték s szökése
észrevétetett. Csak az volt a kérdés: későn-e, vagy korán?</p>
<p>Feriz azt érzé, a mit még soha: szivét remegni.</p>
<p>– Mi zaj ez? kérdé remegő hangon a herczeg, felütve fejét a part
mellől.</p>
<p>Feriz nem akarta őt elrémíteni: «semmi baj», válaszolt; valaki a
bástyákra lopódzott talán, s azt üldözik.</p>
<p>Ekkor hallatszott az első ágyúlövés.</p>
<p>Feriz bég először éltében rendült össze ágyú hangjára.</p>
<p>– Ez lármajel! szólt Thököli, kardját kivonva.</p>
<p>– Maradj csendesen! súgá Feriz. Tán a kapuk előtt zajgó népre
lőttek.</p>
<p>Azonban a lövések a vár minden bástyáin ismételve lőnek, a zaj,
a lárma növekedett, hangzott a lármadob pörgése, a trombiták
vészriadója, s lehete látni, mint futkosnak <span class=
"pagenum"><a name="Page_259" id="Page_259">-259-</a></span> egész
csoportok a bástyákon, a csigautakon, fáklyákkal és villogó
kardokkal kezökben.</p>
<p>– Ezek valakit üldöznek! kiálta a herczeg, tovább nem állhatva s
felugorva a partra.</p>
<p>– Nem tudom; rebegé Feriz, s hideg borzadás állta el egész
testét.</p>
<p>Ghyka kardot kapva, a hegynek akart rohanni, mintha valami
ösztön sugallata pótolná merev gondolatait.</p>
<p>– Mit akarsz? kiálta suttogón Feriz, s megkapva a herczeg kezét,
berántá magához a kapu alá… Mindkét férfi keze remegett egymás
kezében.</p>
<p>Nehány pillanatig mereven hallgatva álltak ott, a zaj, az egyes
kiáltozások mind közelebbről kezdettek hangzani… Ha utolérik
őket!</p>
<p>– Csitt! csendesen; suttogá Feriz, fülét az ajtóhoz tartva, úgy
tetszék neki, mintha közelgő lépteket hallana belülről, és
nyöszörgő gyermeksírást.</p>
<p>Nehány pillanat mulva megcsördült a kilincs, s a kulcs a zárba
taszíttatva, kétszer elfordult abban. Feriz sietve nyomta befelé az
ajtót, s két élettelen hölgy-alak hullott lábaihoz.</p>
<p>Hirtelen odarántá magával az ifjú a herczeget, s megismerve az
alélt Máriát, ki még akkor is Azraële ölében feküdt, odatevé őt
annak karjai közé, síró gyermekével együtt.</p>
<p>– Itt nőd és gyermeked!… Most siess!…</p>
<p>– Máriám! rebegé a herczeg magán kívül, s forrón kebléhez ölelve
őt és gyermekét, kit most látott először, s ennek piros, amannak
halvány arczát őrjöngő örömmel csókolá össze.</p>
<p>E hang, e csók, ez ölelés fölébreszté az alélt nőt, s a mint
fölveté szemeit, karjait hirtelen, szenvedélyesen fonta férje nyaka
körül, ki gyermekét tartá karján. A nő ajkára nem jött hang,
szivében volt minden élet.</p>
<p>– Gyorsan, gyorsan, sürgeté őket Feriz, szálljatok ide a
csónakba, a túlparton majd örülhettek egymásnak, <span class=
"pagenum"><a name="Page_260" id="Page_260">-260-</a></span> addig
még félnetek kell, az egész budai part felzendült. Gondoskodtam
rólatok. A túlparton két gyorsfutó paripával vár reátok egy
rabszolgám, említsétek nevemet s át fogja adni a vezetéket. A váczi
partok előtt egy másik szolgámat fogjátok találni friss vezetékkel,
váltsátok fel a lovakat, s azután el Nógrád felé. Onnan könnyű lesz
Lengyelországba futni. Ne hálálkodjatok; a pillanat drága.
Előre!</p>
<p>Ezzel levezette a menekvőket a készen álló csónakhoz, melynek
fenekén mind ez ideig két izmos szolgája feküdt látatlanul; ezek
beemelték őket, Feriz eloldá a csónak kötelét, a csáklyák egyet
taszítottak rajta, s az belódult fejedelmi terhével a zajgó
hullámsíkra. Nehány nyomás az evezőkkel, s messze voltak a
parttól.</p>
<p>Feriz bég csak ekkor lélekzett fel szabadon, mintha sziklák
estek volna le szivéről.</p>
<p>– Nem fognak-e utánok mehetni? kérdé Thököli aggódva.</p>
<p>– Mehetnek; viszonza Feriz; de lovat nem vihetnek át csónakon,
odaát nincs több, mint melyre a menekvők fognak ülni, a híd pedig
ki van bocsátva, s ilyen szélben éjszaka alig lehet egyhamar
beállítani.</p>
<p>A menekvők már a Duna közepén jártak, midőn Máriának, ki
aléltságából, ijedelméből és öröméből csak lassan tért magához,
eszébe jutott társnője, ki őt oly megmagyarázhatlan önfeláldozással
és erélylyel szabadítá meg, s felállva a csónakban, kendőjével
integetett vissza, mintha azzal akarná kipótolni a búcsúüdvözletet,
melyet öröme és siettében mulasztott.</p>
<p>– Mit cselekesztek?! kiálta Feriz haragosan, átlátva, hogy
ezáltal magukra vonják a figyelmet.</p>
<p>Szerencsére sötét volt az éj, a bástyákról lerohanók nem
láthatták a Dunán keresztül vágó csónakot; nemsokára a két ifju
szemei elől is elkezde annak alakja enyészni.</p>
<p>Feriz bég megdicsőült arczczal tekinte fel a magasba.
<span class="pagenum"><a name="Page_261" id=
"Page_261">-261-</a></span> Két csillag nézett alá nagy fényesen
egymás mellől a futó felhők közül. Nem Aranka szemeit látta-e ő a
két csillag ragyogásában?</p>
<p>Thököli megragadá az ifju bajnok kezét s megszorította azt
hevesen.</p>
<p>– Másodszor állunk egymással szemközt; szólt szívből jövő érzés
hangján hozzá. Akkor én győztem, most te győztél. Isten veled.</p>
<p>Ezzel lovára szökött az ifju gróf, s társainak intve, velök
együtt a Gellérthegy felé vivő úton elrobogott.</p>
<p>Feriz összefont karokkal állt ott a parton egyedül, s szemeivel
a sötétségben elvesző csónakot iparkodott még egyszer
kivehetni.</p>
<p>A szegény odaliszkra, a ki megmenté őket, nem gondolt senki…</p>
<p>Egyszer forró kéz érintését érzi az ifju karján. Hátranéz.
Megtört lélekkel és erővel odavonszolá magát hozzá térdein az
odaliszk, s kezét megragadva, odavoná kebléhez, ajkaihoz. Nem
tudott szólani, csak sírt, csak zokogott.</p>
<p>Feriz érzékenyen tekinte rá.</p>
<p>– Te jó nő vagy… mondá szeliden.</p>
<p>A hölgy átkarolta az ifju térdeit, s oly jól esett neki, hogy az
megengedé azt.</p>
<p>– Köszönöm neked, hogy szavadat megtartád; mondá Feriz; lásd, e
nő nem volt kedvesem. Hisz férje van, a kit szeret.</p>
<p>Nem mondhatott e szavaknál édesebbet a delnőnek. Küzdéseért,
önfeláldozásáért legnagyobb jutalma e szavakban volt, tehát Feriz
nem szerelemből mentette meg ő általa e nőt!…</p>
<p>A lárma e közben már a parton is elterjedt, az üldözők úgy
látszék, hogy nyomára jutottak a szökevényeknek.</p>
<p>– Innen távoznunk kell, monda Feriz. Akarsz-e hozzám jönni?</p>
<p>Ő hozzá menni? Minő gondolat volt ez Azraëlére nézve!
<span class="pagenum"><a name="Page_262" id=
"Page_262">-262-</a></span> Egy födél alatt lélekzhetni vele. Ő
általa híva, ő általa elfogadva, s talán ő nála maradni!…</p>
<p>– Nem megyek hozzád; viszonza.</p>
<p>Eszébe jutott, hogy ha őt a kedves ifjunál találnák, miatta az
is el fogna veszni, s úgyis jól tudta, hogy a meghivás csak
nemeslelkű hála tőle, de nem szerelem…</p>
<p>– Át akarok menni a szigetre; mondá utána halkan.</p>
<p>– Úgy csónakodba foglak segíteni; monda az ifju, kezét nyujtva
az odaliszknak, hogy fölemelje.</p>
<p>Az még mindig ott térdepelt a földön.</p>
<p>Fölveté nagy, könyben uszó szemeit az ifju arczára s reszkető
hangon suttogá:</p>
<p>– Feriz… Te azon hölgyeket, kik magukat érted feláldozák, kik
meghaltak nemesen, bátran, mert téged szerettek, meg szoktad
jutalmazni… Nem vagyok-e én e jutalomra megérve?</p>
<p>Feriz bég búsan hajtá le fejét, mintha fájna neki átgondolni e
szavak értelmét, azután halkan, szeliden lehajolt a hölgyhöz, s
annak szép fejét magához vonva, márványhomlokára egy meleg, érző
csókot nyomott.</p>
<p>Az odaliszk megdicsőült gyönyörrel roskadt össze e nem földi kéj
érzelmének terhe alatt, s azzal felszökött, s remegő karjait égre
emelve, suttogá:</p>
<p>– Boldog vagyok!… Először életemben… Most mehetek –
meghalni.</p>
<p>Feriz bég gyöngéden átkarolva, csónakáig vezeté a delnőt. Ott
még egyszer megállt, az ifju vállára hajtva fejét, s fülébe súgva,
mondá:</p>
<p>– Ha kioszkodba érsz, ne feküdjél még le aludni… ülj ki az
ablakodba s nézz a sziget felé, merről a nap feljöttét szoktad
várni. Az éjjel korábban fog az ég onnan pirulni, mint máskor; ha
meglátod e tüneményt, gondolj akkor reám, mondj értem egy imát,
mely kisérjen a hideg «holnap» elé, s mondjad azt szivedben: «e nő
vétkeiért megbünhődött!» <span class="pagenum"><a name="Page_263"
id="Page_263">-263-</a></span></p>
<p>Az odaliszk két könycseppet érze arczára hullani. Az ifju
szemeiből jöttek azok.</p>
<p>Ő nem lehetett boldogabb e világon.</p>
<p>Néhány pillanat mulva ringatá a hullám a futó csónakot.</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Historia rerum
Transilvanicarum autore Joanne Bethlenio etc.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Tököli még rosszul
lett a dohánytól, melyet a nagyváradi basánál kellett színia.</p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> Cserei Mihály
Erdély historiája.</p>
<p><a name="Footnote_4" id="Footnote_4"></a> <a href=
"#FNanchor_4"><span class="label">4)</span></a> Mind három levelet
lásd: Historia rerum Transilvanicarum, authore J. Bethlenio Pars.
I. pag. 110, 111, 112, 113.</p>
<p><a name="Footnote_5" id="Footnote_5"></a> <a href=
"#FNanchor_5"><span class="label">5)</span></a> Historia rerum
Transilv. aut. Jan. Beth. p. 126.</p>
<p><a name="Footnote_6" id="Footnote_6"></a> <a href=
"#FNanchor_6"><span class="label">6)</span></a> Cserei Mihály:
Erdély históriája.</p>
<p><a name="Footnote_7" id="Footnote_7"></a> <a href=
"#FNanchor_7"><span class="label">7)</span></a> Erdély aranykora,
II. kötet.</p>
<p><a name="Footnote_8" id="Footnote_8"></a> <a href=
"#FNanchor_8"><span class="label">8)</span></a> Historia rerum
Transsilv. auth. Joan. Bethlen.</p>
<p><a name="Footnote_9" id="Footnote_9"></a> <a href=
"#FNanchor_9"><span class="label">9)</span></a> Ez a kép iratott
1852-ben, ezelőtt 42 évvel.</p>
<p class="right">J. M.</p>
<p><a name="Footnote_10" id="Footnote_10"></a> <a href=
"#FNanchor_10"><span class="label">10)</span></a> 1852-ben még nem
volt «vigadó».</p>
<p class="right">J. M.</p>
<p><a name="Footnote_11" id="Footnote_11"></a> <a href=
"#FNanchor_11"><span class="label">11)</span></a> Rosz szellem.</p>
<p><a name="Footnote_12" id="Footnote_12"></a> <a href=
"#FNanchor_12"><span class="label">12)</span></a> Hogy így, és nem
Montecucolinak irták e hadvezér nevét, azt egy régi anagramma
eléggé bizonyítja, mely szerint Montecuculi nevének betüiből e szó
jön ki «centum oculi».</p>
<p><a name="Footnote_13" id="Footnote_13"></a> <a href=
"#FNanchor_13"><span class="label">13)</span></a> Historia rerum
transilvanicarum, autore Joanne Bethlenio.</p>
<p><a name="Footnote_14" id="Footnote_14"></a> <a href=
"#FNanchor_14"><span class="label">14)</span></a> Félkrajczár,
török pénz.</p>
</div>
</div>
<hr class="chap" />
<p><span class="pagenum"><a name="Page_264" id=
"Page_264">-264-</a></span></p>
<h2>TARTALOM.</h2>
<p class="center">TÖRÖK VILÁG.</p>
<p class="center">I. kötet.</p>
<ul class="TOC">
<li>Előszó <span class="ralign"><a href="#Page_1">1</a></span></li>
<li>Isten csodái <span class="ralign"><a href=
"#Page_4">4</a></span></li>
<li>Az aranyos kaftány <span class="ralign"><a href=
"#Page_19">19</a></span></li>
<li>Három szűz <span class="ralign"><a href=
"#Page_26">26</a></span></li>
<li>Három férfi <span class="ralign"><a href=
"#Page_40">40</a></span></li>
<li>Országos gondok <span class="ralign"><a href=
"#Page_49">49</a></span></li>
<li>A nagyváradi nap <span class="ralign"><a href=
"#Page_58">58</a></span></li>
<li>A szentkuti barát <span class="ralign"><a href=
"#Page_84">84</a></span></li>
<li>A nagy-enyedi ijedés <span class="ralign"><a href=
"#Page_98">98</a></span></li>
<li>Hölgyvásár <span class="ralign"><a href=
"#Page_105">105</a></span></li>
<li>Az amazon-dandár <span class="ralign"><a href=
"#Page_117">117</a></span></li>
<li>A Margitsziget <span class="ralign"><a href=
"#Page_123">123</a></span></li>
<li>Egy csillag a pokolban <span class="ralign"><a href=
"#Page_130">130</a></span></li>
<li>Szent-Gotthárd <span class="ralign"><a href=
"#Page_140">140</a></span></li>
<li>Az üldözött nő <span class="ralign"><a href=
"#Page_160">160</a></span></li>
<li>Olaj bég <span class="ralign"><a href=
"#Page_174">174</a></span></li>
<li>Nők védelme <span class="ralign"><a href=
"#Page_183">183</a></span></li>
<li>Küzdelem a saját fejért <span class="ralign"><a href=
"#Page_197">197</a></span></li>
<li>Ellentétek <span class="ralign"><a href=
"#Page_214">214</a></span></li>
<li>Szerelem tévedései <span class="ralign"><a href=
"#Page_222">222</a></span></li>
<li>Játék egy vak emberrel <span class="ralign"><a href=
"#Page_236">236</a></span></li>
<li>A halál előtti éj <span class="ralign"><a href=
"#Page_240">240</a></span></li>
</ul>
<hr class="chap" />







<pre>





End of Project Gutenberg's Török ?világ Magyarországon (1. rész), by Mór Jókai

*** END OF THIS PROJECT GUTENBERG EBOOK TÖRÖK ?VILÁG MAGYARORSZÁGON ***

***** This file should be named 56295-h.htm or 56295-h.zip *****
This and all associated files of various formats will be found in:
        http://www.gutenberg.org/5/6/2/9/56295/

Produced by Albert László from page images generously made
available by the Google Books Library Project

Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org



Section 3. Information about the Project Gutenberg Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
